ई-कॉमर्स साइट अमेजॉन इंडिया मोबाइल कार्निवाल शुरू हो गया है। इस कार्निवाल में अमेजॉन कई मोबाइल फोन पर भारी छूट दे रहा है।
फेसबुक और व्हाट्सऐप लगातार स्नैपचैट के फीचर कॉपी कर रहे हैं। मैसेंजर में फीचर कॉपी करने के बाद फेसबुक ने अब फेसबुक ऐप में भी नया फीचर जोड़ा है जिसकी मदद से आप फोटो को शेयर करते समय एडिट और उसमें इफेक्ट डाल सकते हैं। फेसबुक का यह फीचर स्नैपचैट स्टोरीज की तरह ही है। मतलब अब आप व्हाट्सऐप, इंस्टाग्राम और फेसबुक मैसेंजर की तरह फेसबुक ऐप पर भी स्टोरीज शेयर कर सकते हैं जो 24 घंटे के बाद खुद-ब-खुद गायब हो जाएंगी। स्टोरीज शेयर करने से पहले आप उसमें कई फिल्टर्स और इफेक्ट्स भी डाल सकते हैं। इन इफेक्ट्स में प्रिज्मा, मास्क, बैकग्राउंड टेक्स्ट और डूडल्स जैसे फीचर शामिल हैं। नए अपडेट के बाद आपका फेसबुक ऐप इंस्टाग्राम की तरह ही हो जाएगा। जहां आपको आपके दोस्तों की फेसबुक स्टोरीज दिखेंगी और आपको भी योर स्टोरी का विकल्प दिखेगा। ऐप के टॉप पर लेप्ट साइड में आपको कैमरा का ऑप्शन दिखेगा। साथ ही ऐप में लेफ्ट स्वाइप करने पर कैमरा ऑनन हो जाएगा। इसके अलावा आप कोई फोटो या वीडियो किसी दोस्त के साथ शेयर कर पाएंगे, हालांकि आपका दोस्त इसे एक ही बार देख सकेगा। उसके बाद फाइल गायब हो जाएगी।
आधार कार्ड दिन-प्रतिदिन कई कार्यों के लिए जरूरी हो रहा है। इनकम टैक्स रिटर्न और पैन कार्ड के लिए आधार कार्ड को अनिवार्य करने के बाद सरकार मोबाइल नंबर के लिए ही आधार को अनिवार्य करने जा रही है। इसके लिए डिपार्टमेंट ऑफ टेलीकॉम ने टेलीकॉम कंपनियों को नोटिस जारी करते हुए कहा है कि वे सुनिश्चित करें कि उनके ग्राहकों के मोबाइल नंबर आधार से जुड़े हैं। नोटिस में कहा गया है कि मोबाइल नंबर को आधार से जोड़ने की प्रक्रिया 1 साल के अंदर यानी 6 फरवरी 2018 तक पूरी की जाए। इसके लिए जल्द ही E-KYC प्रोसेस शुरू होगी। अब यहां गौर करने वाली बात ये है कि यदि 6 फरवरी 2018 तक आपका मोबाइल नंबर आधार से लिंक नहीं होता है तो आपका मोबाइल नंबर बंद हो सकता है। टेलीकम कंपनियों को जारी निर्देश में ग्राहकों को मोबाइल नंबर को आधार कार्ड से लिंक कराने के लिए सूचित करने को कहा गया है। ग्राहकों को सूचित करने के लिए कंपनियां चाहें तो मैसेज, टीवी विज्ञापन, प्रिंट विज्ञापन की मदद ले सकती हैं। यह निर्देश पोस्टपेड और प्रीपेड दोनों ग्राहकों के लिए है।
सैमसंग गैलेक्सी एस8 आज न्यूयॉर्क में लॉन्च होगा। सैमसंग गैलेक्सी एस8 साल 2017 के सबसे दमदार फोन में से एक है। साथ ही इस फोन की सैमसंग के साथ सैमसंग की साख भी दाव पर लगी है। वहीं खबर है कि कंपनी एस8 के साथ एस8+ को भी लॉन्च कर सकती है। सैमसंग गैलेक्सी की लॉन्चिंग शाम के करीब 8 बजे होने की उम्मीद है। कंपनी के साथ-साथ पूरी दुनिया के स्मार्टफोन यूजर्स की नजरें आज के इस  इवेंट पर टिकी हैं जिसमें सैमसंग गैलेक्सी एस8 की पहली झलक देखने को मिलेगी। फोन के लॉन्चिंग इवेंट को सैमसंग की वेबसाइट पर लाइव किया जाएगा और हम आपके पास पहुंचाएंगे पल-पल की अपडेट। Also Read: सैमसंग गैलेक्सी S8 और S8 प्लस की कीमतों का हुआ खुलासा हालांकि सैमसंग एस8 की लॉन्चिंग से पहले फोन की कई जानकारियां सामने आई हैं जिनमें डिजाइन, फीचर्स से लेकर कीमत तक का खुलासा किया है, लेकिन फोन के वास्तविक फीचर और कीमत का पता तो लॉन्चिंग के बाद ही चल पाएगा। अब तक सामने आई जानकारी के मुताबिक सैमसंग गैलेक्सी एस8 में 5.8 इंच की सुपर एमोलेड प्रेशर सेंसेटिव और डुअल एज्ड कर्व्ड डिस्प्ले हो सकती है। साथ ही फोन में स्नैपड्रैगन का लेटेस्ट प्रोसेसर 835 हो सकता है। फोन में 6 जीबी और 4 जीबी रैम में लॉन्च होने की चर्चा है। वहीं कैमरे को लेकर चर्चा है कि सैमसंग गैलेक्सी एस8 में 12 मेगापिक्सल के रियर और 8 मेगापिक्सल का फ्रंट कैमरा हो सकता है।
रिलायंस जियो का हैप्पी न्यू ऑफर 31 मार्च 2017 को खत्म हो रहा है। उससे पहले कंपनी ने प्राइम मेंबरशिप का ऐलान किया है यानी 31 मार्च 2017 तक जियो की प्राइम मेंबरशिप ले सकते हैं। यदि आप प्राइम मेंबरशिप नहीं भी लेते हैं तो भी आप जियो का मजा लेंगे लेकिन जियो प्राइम के मुकाबले सभी रिचार्ज पर आपको कम ऑफर मिलेंगे। जियो के प्रति लोगों की दीवानगी भी खूब है। इसका अंदाजा इसी बात से लगा सकते हैं कि सिर्फ 6 महीनों में जियो के 10 करोड़ से ज्यादा ग्राहक हो गए हैं। फायदे को देखते हुए जियो की मेंबरशिप के लिए ग्राहकों में काफी दिलचस्पी देखी जा रही है। यदि आपने अभी तक जियो की मेंबरशिप नहीं ली है तो अब आप फ्री में प्राइम मेंबरशिप ले सकते हैं।
स्मार्टफोन के आने से जिन्दगी वाकई बहुत आसान हो गई है। घर बैठे और रेलवे/फ्लाइट का टिकट ले सकते हैं, सात समंदर पार अपनों से लाइव बात कर सकते हैं, मोबाइल से घर बैठे अपना बैंक अकाउंट मैनेज कर सकते हैं। इन्हीं सब सुविधाओं के साथ अब आप घर बैठे स्पर्म टेस्ट भी कर सकते हैं, इसके लिए आपको किसी लैब मे जाने की जरूरत नहीं है। हावर्ड यूनिवर्सिटी के कुछ शोधकर्ताओं ने एक ऐसा नया डिवाइस तैयार किया है जिसके जरिए स्मार्टफोन के जरिए घर बैठे स्पर्म की गुणवता का पता लगा सकते हैं, वह भी सिर्फ 5 सकेंड में। शोधकर्ताओं ने टेस्ट को 98 फीसदी सटीक बताया है। इस डिवाइस को मोबाइल के कवर में आसनी से फिट किया जा सकेगा। टेस्ट के लिए डिस्पोजल माइक्रोफ्लूडिक चिप और ट्यूब का यूज होगा। डिवाइस में एलईडी लाइट और लेंस लगाए गए हैं जो स्पर्म काउंट को बताते हैं। हालांकि यह डिवाइस अभी शुरुआती स्टेज में है। इसके हार्डवेयर को और बेहतर बनाने का प्रयास किया जा रहा है। एक रिपोर्ट के मुताबिक पूरी दुनिया में करीब 3 करोड़ पुरुषों फर्टिलिटी की समस्या से जूझ रहे हैं। यह डिवाइस इन लोगों के लिए मददगार साबित हो सकती है।
कुछ दिन पहले हमने रिपोर्ट बनाई थी कि जियो के साथ जीने के तमाम फायदे कहीं और नहीं मिलेंगे। आज वह रिपोर्ट सच हो गई है क्योंकि 82 प्रतिशत यूजर फ्री ऑफर खत्म होने के बाद भी जियो के साथ जीना पसंद कर रहे हैं।  इस बात का खुलासा अमेरिका की सर्वे एजेंसी Bank of America Merrill Lynch के सर्वे में हुआ है। रिपोर्ट में यह भी बात सामने आई है कि बाकी बचे 15 फीसदी ग्राहक भी जियो का साथ छोड़ेंगे यदि जियो की कॉलिंग क्वालिटी बेहतर हो जाती है। यह सर्वे मार्च 2017 के तीसरे सप्ताह में हुई है जिसमें 1,000 जियो ग्राहकों को शामिल किया गया था।  वहीं 96 फीसदी ग्राहक जियो की प्राइम मेंबरशिप लेने के लिए राजी हैं। इन ग्राहकों से पूछा गया था कि 31 मार्च के बाद जियो का हैप्पी न्यू ऑफर खत्म हो रहा है। ऐसे में क्या वे लोग जियो के साथ रहेंगे या फिर जिय को छोड़कर दूसरे टेलीकॉम ऑपरेटर के ग्राहक बन जाएंगे। Bank of America Merrill Lynch की यह रिपोर्ट भारती एटरटेल, वोडाफोन, आइडिया, एयरसेल और बीएसएनएल की नींद उड़ा सकती है।
माइक्रोमैक्स का डुअल5 स्मार्टफोन लॉन्च हो गया है। Dual5 को लेकर कंपनी का दावा है कि यह देश का सबसे सुरक्षित मोबाइल फोन है। इसमें मिलिट्री लेवल की सिक्योरिटी दी गई है। Dual5 में 13 मेगापिक्सल के दो रियर कैमरे दिए गए हैं।
टेलीकॉम सेक्टर में जियो के कदम रखने के साथ ही डाटा युद्ध शुरू हो गया है। सभी टेलीकॉम कंपनियां ग्राहकों को रिझाने में लगी हैं। जियो के टक्कर में रोज नए प्लान भी लॉन्च हो रहे हैं। हालांकि इस मामले में रिलायंस जियो भी पीछे नहीं है। जियो के पास भी ऐसे ऑफर हैं कि ग्राहक दूसरी जगह जाने से पहले सोचेगा। इसी में एक ऑफर ऐसा भी है जिसके बाद आपको पूरे 1 साल तक कोई रिचार्ज करवाने की जरूरत नहीं है।
नोटबंदी के बाद कैशलेस इंडिया और डिजिटल इंडिया की एक मुहिम चल पड़ी है। इसी कड़ी मोबाइल फोन निर्माता कंपनी सैमसंग ने भारत में पेमेंट ऐप 'सैमसंग पे' को लॉन्च कर दिया है। चलिए आपको बताते हैं इससे जुड़ी 5 बातें जिसे जानना आपके लिए बहुत जरूरी है। 1. सैमसंग पे सर्विस एनएफसी और एमएसटी (मैग्‍नेटिक सिक्‍योर ट्रांसमिशन) दोनों को सपोर्ट करती है। यानी यह कार्ड स्वैपिंग और कार्ड रीडिंग दोनों सिस्टम को सपोर्ट करेगी। इससे पेमेंट के लिए आपको कार्ड साथ रखने की जरूरत नहीं है। 2. फिलहाल यह सर्विस सैमसंग गैलेक्सी नोट 5, सैमसंग गैलेक्सी एस7, सैमसंग गैलेक्सी एस7  एज, सैमसंग गैलेक्सी एस6 एज+, सैमसंग गैलेक्सी ए7 (2016) और सैमसंग गैलेक्सी ए5 (2016) के लिए ही है। Also Read: पेटीएम के टक्कर में 'सैमसंग पे' भारत में लॉन्च, ऐसे करें इस्तेमाल 3. सैमसंग ने इसके लिए फिलहाल आईसीआईसीआई, एचडीएफसी, स्टैंडर्ड चार्टेड, एसबीआई और एक्सिस बैंक के साथ टाइअप किया है। यानी इन बैंक के सभी कार्ड सैमसंग पे में सपोर्ट करेंगे। 4. सैमसंग पे को तीन लेबल पर सिक्योर किया गया है। पहला तो इसमें फिंगरप्रिंट या पिन का है। दूसरा फीचर होगा टोकेनाइजेशन यानी टोकन का इस्तेमाल और तीसरा सैमसंग KNOX के जरिए वायरस से ऐप को बचाया जा सकेगा। 5. सैमसंग पे को किसी भी दुकान या स्‍टोर पर पीओएस मशीन, कार्ड रीडर तथा एनएफसी रीडर के जरिए इस्तेमाल किया जा सकेगा। पेटीएम के साथ भी इसका इस्तेमाल हो सकेगा।
गठबंधन, अब महागठबंधन हो गया है। हाल के कुछ दिनों की बात करें तो किसी को रोकना हो या किसी को हराना हो सबसे पहले विरोधी पार्टियां महागठबंधन का रास्ता अपना रही हैं। हालांकि महागठबंधन अब तक राजनीति में ही होता था लेकिन अब यह टेलीकॉम सेक्टर में होने लगा है। राजनीति में जहां पीएम मोदी को रोकने के लिए यूपी और बिहार में महागठबंधन हुआ वहीं जियो को रोकने के लिए टेलीकॉम इंडस्ट्री में महागठबंधन हो रहा है।
फेसबुक, व्हाट्सऐप तमाम आलोचना के बाद भी लगातार स्नैपचैट के फीचर को कॉपी कर रहे हैं। हाल ही में जिस स्टेटस फीचर के लिए व्हाट्सऐप को ट्विटर पर ट्रोल किया गया, अब उसी स्टेटस को फेसबुक ने मैसेंजर में नए नाम 'मैसेंजर डे' से दे दिया है। नए फीचर में भी व्हाट्सऐप और स्नैपचैट की तरह एड योर डे में आप वीडियो, GIF और फोटो लगा सकते हैं जो 24 घंटे बाद खुद ही गायब हो जाएगा। यह फीचर मैसेंजर ऐप में सबसे ऊपर दिखेगा जिसमें पहले राइट साइड में कैमरे+ का आइकन दिखेगा, उसके बाद आपको फेसबुक दोस्तों के मैसेंजर डे दिखेंगे यानी उन्होंने जो भी वीडियो, फोटो और जिफ शेयर किया है।
जिस समय ज्यादातर टैबलेट निर्माता कंपनियों की बिक्री धीमी चल रही है, उस वक्त भी डाटाविंड के टैबलेट अच्छा व्यापार कर रहे हैं। डाटाविंड को इस वक्त में अपने लो बजट टैग का बड़ा फायदा मिल रहा है। कम दाम में बड़ी स्क्रीन मिलना लोगों को काफी पसंद आ रहा है।  डाटाविंड ने एक और फैबलेट मोरजीमैक्स 3जी6 लॉन्च किया है। कंपनी ने इस फैबलेट की कीमत 5,999 रुपये रखाी है। कंपनी इस टैबलेट के साथ एक साल का इंटरनेट कनेक्शन भी दे रही है। हालांकि इस टैबलेट में 4जी लाइट नहीं है। आप इस टैबलेट में जियो के सिम का प्रयोग नहीं कर सकते हैं। अन्य बजट डिवाइस की तरह डाटाविंड के इस टैबलेट में भी प्लास्टिकट की मल्टी बॉडी दी गई है। टैबलेट में 6 इंच का कैपेसिटिव टच दिया गया है। इस टैबलेट में 1जीबी का रैम और 8जीबी का रोम दिया गया है। इसमें 32जीबी का मेमोरी कार्ड अलग से लगाया जा सकता है। कंपनी ने इस टैबलेट में 8 एमपी का रियर और 2 एमपी का फ्रंट कैमरा दिया है।  डाटाविंड मोरजीमैक्स 3जी6 हैदराबाद में बनाया गया है। कंपनी अपने इस टैबलेट के साथ 12 महीनों तक का इंटरनेट कनेक्शन भी दे रही है। कंपनी इसके लिए रिलायंस कमनुकेशन से हाथ मिलाया है। यूजर को फ्री इंटरनेट कनेक्शन के लिए डाटाविंड के यूबीसर्फर ब्राउजर का इस्तेमाल करना होगा। 
सस्ते स्मार्टफोन देने वाली चाईनीज कंपनी शाओमी पूरी तरह से भारतीय मोबाइल बाजार में जम गई है। इसका ताजा प्रमाण ये है कि गुरुवार को लगी सेल में शाओमी रेडमी 4ए के 2.50 यूनिट सिर्फ 4 मिनट बिके हैं। इससे पहले भी शाओमी रेडमी नोट 4 ने बिक्री का रिकॉर्ड बनाया था। कंपनी के दावे के मुताबिक हर एक सेकेंड में शाओमी रेडमी 4ए के 1,500 यूनिट बिके हैं। इसकी जानकारी खुद शाओमी इंडिया के मैनेजिंग डायरकेटर मुन कुमार जैन ने ट्वीट करके दी है। वहीं नीति आयोग के सीईओ अमिताभ कांत ने मुन कुमार के ट्वीट का रिप्लाई करते हुए कहा कि शाओमी का भविष्य भारत में है ना कि चीन में। अब सवाल ये है कि इस फोन में ऐसा क्या है कि लोग इसके पीछे पागल हैं।   #Redmi4A: 250K+ units sold in 4 mins. @amazonIN saw 5M hits/min; peak 1500 orders/sec RT & 1 lucky winner gets free #Redmi4A @RedmiIndia pic.twitter.com/qtptkt4slE — Manu Kumar Jain (@manukumarjain) March 23, 2017   Pretty obvious that Xiaomi's future is here in India! Forget China! https://t.co/81796BbcnR — Amitabh Kant (@amitabhk87) March 23, 2017
यूरोपिय कमीशन के एक अधिकारी ने सोशल मीडिया कंपनी फेसबुक, ट्विटर और अल्फाबेट को फटकार लगाते हुए कहा है कि सोशल मीडियावे एक महीने के भीतर अपनी शर्तों मे...
गूगल मैप्स के नक्शेकदम पर चलते हुए फेसबुक ने भी मैसेंजर ऐप में रियल टाइम लोकेशन फीचर को एड कर दिया है। गूगल मैप्स में हाल ही रियल टाइम लोकेशन शेयरिंग फीचर दिया गया है। फेसबुक मैसेंजर का लाइव लोकेशन शेयरिंग फीचर का अपडेट एंड्रॉयड और आईओएस दोनों यूजर्स के लिए आना शुरू हो गया है।  कई बार ऐसा होता है कि हम कहीं घूमने जाते हैं, लेकिन वहीं पर मौजूद अपने दोस्तों का ठिकाना खोजने में काफी मशक्कत करनी पड़ती है, क्योंकि हमारे पास दोस्तों का रियल टाइम लोकेशन नहीं होता है। इसी परेशानी को दूर करने के लिए फेसबुक मैसेंजर में रियल टाइम लोकेशन फीचर को एड किया गया है। एक बार में 60 मिनट के लिए रियल टाइम लोकेशन शेयर किया जा सकता है। इस फीचर का इस्तेमाल बेहद ही आसान है। मैसेंजर ऐप को ओपन करें और लोकेशन के आइकन पर टैप करें। अब आपको आपका रियल टाइम लोकेशन दिखेगा। अब ब्लू बार पर क्लिक करें और 60 मिनट के लिए अपनी लोकेशन दोस्तों के साथ शेयर करें। आप चाहें तो बीच में भी अपनी लोकेशन शेयर को रोक सकते हैं। साथ ही आप यह भी देख पाएंगे कि आपने कितनी देर के लिए लोकेशन शेयर की थी।
दक्षिण कोरियाई कंपनी सैमसंग ने अपने मोबाइल पेमेंट प्लेटफॉर्म सैमसंग पे को भारत में लॉन्च कर दिया है। सैमसंग पे को लेकर कंपनी का कहना है कि इससे डेबिट कार्ड, क्रेडिट कार्ड और डिजिटल वॉलेट एक ही मोबाइल में होंगे। सैमसंग पे सैमसंग गैलेक्सी नोट 5, सैमसंग गैलेक्सी एस7, सैमसंग गैलेक्सी एस7  एज, सैमसंग गैलेक्सी एस6 एज+, सैमसंग गैलेक्सी ए7 (2016) और सैमसंग गैलेक्सी ए5 (2016) में सपोर्ट करेगा। यह फिलहाल आईसीआईसीआई, एचडीएफसी, स्टैंडर्ड चार्टेड, एसबीआई और एक्सिस बैंक के सभी कार्ड को सपोर्ट कर रहा है। साथ ही पेटीएम का यूज करके भी सैमसंग पे से पेमेंट हो सकता है।
जियो के जवाब में भारत संचार निगम लिमिटेड (BSNL) ने एक बड़ी घोषणा कर दी है। BSNL की ओर से जारी एक बयान में कहा गया है कि देश के उन सभी स्मार्टफोन यूजर को 1 जीबी डाटा फ्री में दिया जाएगा जो अभी तक इंटरनेट यूज नहीं कर रहे हैं। यह प्लान देश भर के सभी स्मार्टफोन यूजर के लिए है जिनके पास बीएसएनएल का सिम कार्ड है और वे अभी तक इंटरनेट यूज नहीं कर रहे हैं। इस प्लान के तहत 24 मार्च के बाद अगले 15 दिनों में 1 जीबी डाटा यूजर्स के नंबर पर एक्टिवेट कर दिया जाएगा जिसकी वैलिडिटी 28 दिनों की होगी। कंपनी ने कहा है कि डिजिटल इंडिया को बढ़ावा देने के लिए यह प्लान जारी किया गया है। बता दें कि BSNL ने हाल ही में एक 339 रुपये का प्लान जारी किया है जिसमें ग्राहकों को रोज 2GB 3जी डाटा और बीएसएनएल के नेटवर्क पर अनलिमिटेड कॉलिंग की सुविधा मिल रही है। इस प्लान की वैधता 28 दिनों तक है। इस प्लान को लेकर BSNL के ग्राहकों में काफी दिलचस्पी देखी जा रही है। 
किसी बड़े आदमी ने कहा है कि इस दुनिया में फ्री में कुछ भी नहीं मिलता। यह कहावत धीरे-धीरे रिलायंस जियो पर साबित होता दिख रहा है। पिछले साल सितंबर में जियो वेलकम ऑफर के साथ लॉन्च हुआ और सिर्फ 5 महीने में जियो के ग्राहकों की संख्या 10 करोड़ हो गई। वेलकम ऑफर पहले 31 दिसंबर तक था जिसे बढ़ाकर अब 31 मार्च तक कर दिया गया है। इस ऑफर के तहत जियो के ग्राहकों को अनिलिमिटेड वॉयस कॉल के साथ अनलिमिटेड डाटा दी जा रही है लेकिन 31 मार्च 2017 के बाद जियो का यह राम राज्य खत्म होने जा रहा है यानी अब आपको सर्विस के लिए पैसे देने होंगे। इसके लिए कंपनी ने जियो प्राइम मेंबरशिप का ऐलान भी कर दिया है। अब सवाल ये है कि ऐसे यूजर का क्या होगा जो जियो की पोस्टपेड सर्विस ले रहे हैं और जियो की सर्विस पसंद नहीं आ रही है। तो घबराने की जरूरत नहीं है आप इन आसान स्टेप्स में जियो का सब्सक्रिप्शन कैंसिल कर सकते हैं।
व्हाट्सऐप, फेसबुक और इंस्टाग्राम की तरह जीमेल भी अपने यूजर्स को बेहतर एक्सपेरियंस देने के लिए नए-नए फीचर लॉन्च कर रहा है। हाल ही में जीमेल में 50 एमबी तक की फाइल रिसीव करने वाला फीचर देने के बाद गूगल ने वीडियो स्ट्रीमिंग की भी सुविधा दे दी है। वीडियो स्ट्रीमिंग फीचर का फायदा होगा कि अब आप वीडियो अटैचमेंट को बिना डाउनलोड किए देख सकेंगे यानी प्री-व्यू कर सकेंगे। ठीक उसी तरह जैसे अभी आप डॉक या पीडीएफ फाइल का प्री-व्यू देखते हैं। इस नए अपडेट के बाद वीडियो अटैचमेंट वाले ई-मेल में क्लिप का एक थंबनेल भी होगा जिस पर क्लिक करके वीडियो को देखा जा सकेगा। हालांकि यह फीचर केवल डेस्कटॉप और लैपटॉप के लिए ही है। ऐप यूजर को अभी इंतजार करना होगा। गूगल ने यह फीचर जारी करना शुरू कर दिया है। कुछ ही दिनों में यह दुनिया भर के यूजर्स के लिए उपलब्ध हो जाएगा। बता दें कि गूगल ने हाल ही में जीमेल के जरिए पैसे भेजने और रिसील करने का फीचर लॉन्च किया है जिसके जरिए आप जीमेल अटैचमेंट में पैसे भी भेज सकते हैं।
रिलांयस जियो ने एयरेटल पर ग्राहकों को गुमराह करने का आरोप लगाया है। जियो ने इस संबंध में भारतीय विज्ञापन मानक परिषद (ASCI) से शिकायत भी की है और कहा है कि ब्रॉडबैंड की स्पीड बताने वाली संस्था ओकला (Ookla) ने एयरटेल से पैसे लेकर उसे सबसे तेज नेटवर्क का सर्टिफिकेट दिया है। जियो ने अपनी शिकायत में कहा है कि एयरटेल का देश में सबसे तेज नेटवर्क का दावा पूरी तरह से गलत और निराधार है। कंपनी ग्राहकों को इस दावे से गुमराह कर रही है। ओकला ने एयरटेल से साठगांठ करके यह सर्टिफिकेट दिया है। बता दें कि पिछले महीने 24 फरवरी को ओकला स्पीडटेस्ट ने एयरटेल को सबसे तेज नेटवर्क की रेटिंग दी है। वहीं एयरटेल ने इस आरोप को सिरे से खारीज कर दिया है। कंपनी के प्रवक्‍ता ने कहा है कि एयरटेल को ब्रॉडबैंड टेस्टिंग और वेब-बेस्‍ड नेटवर्क डायग्‍नोस्टिक एप्लिकेशंस के ग्‍लोबल लीडर ओकला ने सबसे तेज नेटवर्क करार दिया है। यह रेटिंग लाखों इंटरनेट स्पीड टेस्ट के बाद दी गई है। इसलिए इसमें गुमराह करने जैसी कोई बात नहीं है।
भारतीय मोबाइल निर्माता कंपनी लावा ने बुधवार को मीडियम रेंज के दो फोन लॉन्च किए हैं। कंपनी ने Z-25 और Z-10 नाम के दो फोन लॉन्च किए हैं, जिनकी कीमत क्रमशः 18 हजार और 11,500 रुपये है।   लावा Z-25 स्पोर्ट में 5.5 इंच 2.5 का कर्वड एचडी आईपीएस डिस्प्ले दिया गया है। फोन ऑक्टा कोर प्रोसेसर पर काम करता है, जिसमें 4जीबी का रैम और 32जीबी का इंटर्नल मेमोरी दी गई है। कंपनी ने फोन में 3020 एमएसएच की बैटरी दी है। कैमरे की बात करें तो इसमें 13MP का रियर कैमरा और 8MP का सेल्फी कैमरा दिया गया है।  इस मौके पर लावा प्रोडक्ट हेड गौरव निगम ने कहा कि, लावा Z-25 और Z-10 को प्रीमियम फीचर से लैस किया गया है। फोन में जो कैमरा, फिंगरप्रिंट सेंसर, डिजाइन दिया गया है वह इस दाम में मौजूद अन्य किसी फोन से कहीं बेहतर है।  वहीं लावा Z-10 स्पोर्ट में 5 इंच का 2.5डी का कर्वड एचडी आईपीएस डिस्प्ले दिया गया है। कंपनी ने फोन में 8MP रियर कैमरा और 5MP का सेल्फी कैमरा दिया है। फोन ऑक्टा कोर प्रोसेसर से लैस है, जो एंड्रॉयड मार्शमैल्लो 6.0 पर रन करता है। फोन में 2620 एमएएच की बैटरी लगी है। साथ ही फोन में पावर सेवर मोड और सुपर पावर सेवर मोड जैसे फीचर दिए गए हैं।  कंपनी ने बताया कि दोनों फोन दिल्ली में 23 मार्च से उपलब्ध होंगे। देश के बाकी शहरों में भी इसको जल्द उपलब्ध कराया जाएगा। 
सैमसंग की मोस्ट अवेडेट सैमसंग गैलेक्सी एस8 और एस8 प्लस को लेकर में काफी क्रेज है। फोन की लॉन्चिंग से पहले उसके स्पेसिफिकेशन रोज लीक हो रहे हैं। फोन की लॉन्चिंग 29 मार्च को न्यूयॉर्क में होने वाली है। अब हालिया लीक हुई रिपोर्ट के मुताबिक सैमसंग गैलेक्सी एस8 और एस8 प्लस ब्लैक स्काई, आर्टिक सिल्वर और ऑर्चिड ग्रे वेरियंट में आएंगे। यह दावा अमेरिकन ब्लॉगर Evan Blass ने ट्वीट करके किया है। उन्होंने फोन की कीमतों का भी खुलासा किया है। Evan के दावे के मुताबिक सैमसंग गैलेक्सी एस8 की कीमत 799 यूरो यानी करीब 56,000 रुपये और गैलेक्सी एस8 प्लस की कीमत 899 यूरो यानी करीब 62,000 रुपये होगी।   Samsung Galaxy S8 and S8 Plus (top to bottom) in black sky, orchid grey and arctic silver (left to right) pic.twitter.com/ISo7W10sYV — Evan Blass (@evleaks) March 19, 2017 वहीं इन दोनों फोन को लेकर काफी समय से इस बात की चर्चा है कि दोनों अपकमिंग स्मार्टफोन में बॉर्डर नहीं होगा यानी ये बिना बेजल वाले फोन होंगे। फोन में होम बटन नहीं होगा। कई रिपोर्ट में यह भी कहा गया है कि फोन में 3डी फिंगरप्रिंट स्कैनर और चेहरा पहचानने की तकनीक (Facial Recognition) होगी। एक रिपोर्ट के मुताबिक दोनों फोन में गूगल असिस्टेंट की जगह Bixbay AI होगा। फोन के स्पेसिफिकेशन की बात करें तो इसमें 5.8 इंच की डिस्प्ले, क्वॉलकॉम स्नैपड्रैगन 835 ऑक्टाकोर प्रोसेसर, 12 मेगापिक्सल का रियर और 8 मेगापिक्सल का फ्रंट कैमरा 4जीबी/6जीबी रैम, 64 जीबी स्टोरेज और 3250 एमएएच की बैटरी हो सकती है।
भारतीय स्मार्टफोन निर्माता कंपनी कार्बन ने दो बजट स्मार्टफोन ऑरा स्लीक 4जी और ऑरा नोट 4जी लॉन्च किए हैं। दोनों स्मार्टफोन को लेकर कंपनी का दावा है कि इनका 4जी परफॉर्मेंस दमदार और हाई-स्पीड है। ऑरा स्लीक 4जी की कीमत जहां 5,290 रूपये, वहीं ऑरा नोट 4जी की कीमत 6,890 रूपये है।  ऑरा स्लीक 4जी की स्पेसिफिकेशन कार्बन ऑरा स्लीक 4जी में 5 इंच की वीजीए डिस्प्ले, 1.25 गीगाहर्टज का क्वॉडकोर प्रोसेसर, 1 जीबी रैम, 8 जीबी स्टोरेज जिसे 32 जीबी तक बढ़ाया जा सकता है। 2000 एमएएच की बैटरी, रियर कैमरा 5 मेगापिक्सल, फ्रंट कैमरा 2 मेगापिक्सल, एंड्रॉयड 6.0 मार्शमैलो, ब्लूटूथ, वाई-फाई 802.11 बी/जी/एन और माइक्रो यूएसबी दिया गया है। फोन ग्रे, शैम्पेन व्हाइट और ब्लैक वेरियंट में मिलेगा।   ऑरा नोट 4जी की स्पेसिफिकेशन कार्बन ऑरा नोट 4जी में 720x1280 पिक्सल रिजॉल्यूशन वाली 5.5 इंच की एचडी डिस्प्ले, 1.5 गीगाहर्टज क्वॉडकोर प्रोसेसर, 2 जीबी रैम, 16 जीबी स्टोरेज जिसे 32 जीबी तक बढ़ाया जा सकेगा, रियर कैमरा 5 मेगापिक्सल, फ्रंट कैमरा 2 मेगापिक्सल, एंड्रॉयड 6.0 मार्शमैलो, 2800 एमएएच की बैटरी, ब्लूटूथ, वाई-फाई 802.11 बी/जी/एन और माइक्रो यूएसबी दिया गया है।
रिलायंस जियो को मात देने के लिए देश की सभी टेलीकॉम कंपनियां जी-तोड़ मेहनत कर रही हैं। इसके लिए रोज नए-नए प्लान लॉन्च हो रहे हैं। अब एयरसेल ने जियो को टक्कर देने के लिए Lowest Tariffs और Longest Validity के नामसे तीन प्लान लॉन्च किए हैं। telecomtalk.info की रिपोर्ट के मुताबिक एयरसेल के 'Lowest Tariffs and Longest Validity' वाले तीनों प्लान में अलग-अलग डाटा दिया जा रहा है। ये तीनों प्लान क्रमशः 35, 65 और 999 रुपये के हैं। 999 रुपये वाले प्लान में 36 जीबी 3जी डाटा मिलेगा जिसकी वैधता 12 महीनों की होगी। इसमें एक शर्त भी है कि आप एक महीने में 3 जीबी डाटा ही यूज कर पाएंगे। वहीं 35 रुपये वाले प्लान में 1 जीबी 3जी डाटा 3 दिन की वैधता मिलेगा, जबति 65 रुपये वाले प्लान भी 1 जीबी डाटा मिलेगा जिसकी वैधता 7 दिन होगी। हालांकि यह प्लान केवल बिहार-झारखंड सर्किल के लिए ही है।
आज महिला दिवस के खास मौके पर महिलाओं के सम्मान में टेलिकॉम कंपनियां भी नए ऑफर पेश कर रही हैं। इसी कड़ी में इस मौके पर वोडाफोन 2 जीबी फ्री डाटा दे रहा है। हालांकि यह प्लान केवल दिल्ली-एनसीआर की महिलाओं के लिए ही है। इस ऑफर के तहत वोडाफोन रेड पोस्टपेड प्लान वाले ग्राहकों को 2 जीबी फ्री डाटा दिया जाएगा। आपके नंबर पर इस प्लान के एक्टिव होते ही आपके पास कनफर्मेशन मैसेज मिलेगा। यह प्लान सिर्फ दिल्ली-एनसीआर की महिला वोडाफोन रेड पोस्टपेड यूजर के लिए ही है। यदि किसी कारण वोडाफोन रेड पोस्टपेड यूजर को कनफर्मेशन मैसेज मिला है तो वोडाफोन स्टोर में शिकायत की जा सकती है। वोडाफोन इंडिया दिल्ली एनसीआर के बिजनेस हेड आलोक वर्मा ने कहा, 'यह प्लान महिलाओं को सशक्त बनाने के हमारे प्रयास को दर्शाता है। मैं अपने सभी महिला रेड पोस्टपेड यूजर को डिजिटल लाइफ को इंज्वाय करने का आग्रह करता हूं।’ बता दें कि यह प्लान सिर्फ आज के लिए है और इसके लिए डाटा यूज की सीमा तय नहीं की गई है, यानी आज दिल्ली-एनसीआर की महिलाएं बेफिक्र होकर 2 जीबी डाटा यूज कर सकते हैं। गौरतलब है कि जियो की डाटागीरी को बंद करने के लिए वोडाफोन ने हाल ही में 346 रुपये और 342 रुपये के दो प्लान लॉन्च किए हैं। 342 रुपये में 28 जीबी 3G/4G डाटा और 28 दिन के लिए अनलिमिडेट कॉलिंग मिलेगा, हालांकि एक दिन में 1 जीबी डाटा ही यूज कर सकेंगे। 346 रुपये वाले प्लान में अनलिमिडेट कॉलिंग और 10 जीबी डाटा मिलेगा जिसकी वैधता 28 दिन होगी। इसके तहत ग्राहक प्रति दिन 300 वॉयस कॉल कर सकते हैं और इसके बाद कॉलिंग चार्ज लगेगा। हालांकि कंपनी के ओर से इसकी कोई पुष्टि नहीं हुई है।
अगर आप भी अपना ज्यादातर समय सोशल मीडिया प्लेटफार्म फेसबुक, ट्विटर  आदि पर बिताते हैं, तो सावधान हो जाएं, क्योंकि आप सबसे बड़ी गलती कर रहे हैं। एक नए शोध में सामने आया कि व्यक्ति जितना समय सोशल मीडिया पर बिताता हैं, वह उससे कहीं अधिक खुद को समाज से अलग कर लेता हैं। अमेरिका के पिट्सबर्ग यूनिवर्सिटी के प्रमुख लेखक ब्रायर्न प्रिमैक ने कहा कि सोशल मीडिया सामाजिक दूरियों को मिटाने का अवसर दे रहा है।  यह था शोध शोधकर्ताओं ने 19 से 32 साल की उम्र के करीब 15 सौ अमेरिकी युवाओं पर अध्ययन किया और उनसे सोशल मीडिया पर एक्टिव रहने के बारें में जाना। जिसके बाद इसका अध्ययन किया। रिसर्च के लिए उन्होंने रोजाना दो घंटे से अधिक और आंधे घंटे से भी कम एक्टिव रहने वाले लोगों के सामाजिक रूप से अकेला महसूस करने के विचारों को जाना। जिसके बाद नतीजा निकाला गया कि जिन लोगों ने ज्यादा समय सोशल मीडिया पर बिताया था, वें दूसरी वाली टीम से अधिक खुद को समाज से अलग महसूस कर रहे हैं।
नोकिया ने अपने दो फीचर फोन बाजार में उतार दिए हैं। एचएमडी ग्लोबल ने पिछले साल दिसंबर में नोकिया ब्रांड के दो फीचर फोन नोकिया 150 और नोकिया 150 डुअल सिम को लॉन्च किया था। उस वक्त कंपनी ने कहा था कि ये दोनों फोन 2017 की पहली तिमाही में बाजार में उपलब्ध होंगे। अब दोनों ही फोन भारत में ऑनलाइन मार्केट में उपलब्ध हैं। नोकिया 150 डुअल सिम फोन अमेजन और फ्लिपकार्ट पर 2,059 रुपये में उपलब्ध है।  नोकिया 150 डुअल सिम की बॉडी पॉलीकार्बन से बनी हुई है। ये फोन काले और सफेद दो रंगों में ही अभी उपलब्ध है। फोन में 2.4 इंच का क्यूवीजीए डिस्प्ले दिया गया है। दोनों फीचर फोन नोकिया के 30+ ऑपरेटिंग सिस्टम पर काम करते हैं। 
'टर्किश क्राइम फैमिली' नाम के हैकर्स के उस दावे को ऐप्पल ने खारिज कर दिया है जिसमें 30 करोड़ आई-क्लाउड अकाउंट हैक करने की बात कही गई थी। ऐप्पल ने आई-क्लाउड हैक करने के बाद मांगी गई फिरौती को भी अफवाह बताया है। कंपनी की ओर से जारी बयान में कहा गया है कि आई-क्लाउड में किसी ने हैक नहीं किया है। बता दें कि 'टर्किश क्राइम फैमिली' नाम के हैकर्स ग्रुप ने गुरुवार को ऐप्पल से फिरौती मांगते हुए कहा था उसने आई-क्लाउड के 30 करोड़ अकाउंट कर लिए हैं। हैकर्स ने इस संबंध में एक वीडियो भी जारी किया था. हैकर्स ने ऐप्पल को धमकी देते हुए कहा था कि या तो उन्हें $A100,000 बिटकोइन यानी 82 करोड़ रुपये या फिर US$A130,000 बिटकोइन यानी 85 लाख रुपये के आईट्यून गिफ्ट कार्ड की मांग की थी। वहीं वीडियो में किए गए दावे पर ऐप्पल ने कहा कि ये अकाउंट बहुत पहले थर्ड पार्टी के जरिए लिक हुए थे। खैर यदि आप भी आई-क्लाउड और ऐप्पल आईडी यूज करते है तो आपके लिए बेहतर होगा कि आप पासवर्ड चेंज कर लें।
शाओमी ने भारत में सस्ता 4जी फोन रेडमी ए4 को लॉन्च करने के बाद आइडिया के साथ मिलकर एक बेहतरीन ऑफर पेश किया है। अगर आप आइडिया के प्री-पेड यूजर है और आप शाओमी रेडमी 4ए खरीदते हैं, तो आपको 28जीबी 4जी डाटा 343 रुपये में मिलेगा। इस डाटा पैक में आप रोजाना 1जीबी डाटा खर्च कर सकते हैं। कंपनी इसके साथ 300 मिनट प्रतिदिन और तीन हजार लोकल व नेशनल एसएमएस हर महीने फ्री देगा। इस पैक की वैधता 28 दिनों की है। 28 दिनों के बाद यूजर 343 रुपये देकर दोबारा इस पैक को एक्टिवेट करा सकता है। आइडिया यह ऑफर केवल 30 जून,2017 तक के लिए दे रही है।  शाओमी ने भारतीय मोबाइल बाजार को देखते हुए सस्ता 4 जी फोन रेडमी 4ए को लॉन्च किया है। रेडमी 4ए डार्क ग्रे और गोल्ड वेरियंट में फिलहाल अमेजॉन और mi.com पर उपलब्ध है, जबकि रोज़ गोल्ड वेरियंट 6 अ्रप्रैल से एमआई की वेबसाइट पर सेल के लिए उपलब्ध होगा।
रिलायंस जियो को जवाब देने के लिए देश की सभी कंपनियों ने कमर कस ली है। कोई कंपनी सस्ता डाटा प्लान, लॉन्च कर रही है तो कोई फ्री कॉलिंग दे रही है। इसी कड़ी में आइडिया ने 2जी, 3जी और 4जी डाटा प्लान के लिए एक ही रेट लेने का ऐलान किया है। आइडिया के ओर से जारी बयान में कहा गया है कि 1जीबी या उससे अधिक के 2जी, 3जी और 4जी डाटा प्लान के रेट पूरे देश भर में एक ही होंगे। यह सर्विस 31 मार्च 2017 को लॉन्च होगी। आइडिया सेल्युलर के चीफ मार्केटिंग ऑफिसर शशि शंकर ने कहा कि इस सर्विस से ग्राहकों को आजादी मिलेगी और वे अपने यूज के हिसाब से डाटा प्लान चुनेंगे। गौरतलब है कि देश भर में फिलहाल सभी टेलिकॉम कंपनियां 2जी, 3जी और 4जी डाटा प्लान को अलग-अलग दामों में बेच रही हैं। हालांकि सउदी अरब जैसे कई देशों में ये सर्विस पहले से ही है। बता दें कि आइडिया ने जियो के टक्कर में 346 रुपये का 3जी डाटा वाला नया प्लान लॉन्च किया है। जिसमें 28 दिन के लिए 28 जीबी 3जी डाटा मिलेगा। साथ ही लोकल/नेशनल कॉल भी सबी नेटवर्क पर अनलिमिटेड होगा। हालांकि यहां भी आप 1 दिन में 1 जीबी डाटा ही यूज कर पाएंगे। इसके अलावा 148 रुपये वाले प्लान में 5 जीबी 3जी डाटा मिलेगा जिसकी वैलिडिटी 28 दिन होगी।
यूरोपिय कमीशन के एक अधिकारी ने सोशल मीडिया कंपनी फेसबुक, ट्विटर और अल्फाबेट को फटकार लगाते हुए कहा है कि सोशल मीडिया एक महीने के भीतर अपनी शर्तों में संशोधन करें या फिर जुर्माना देने के लिए तैयार रहें। कमीशन के ओर से जारी प्रेस रिलीज में कहा गया है कि सोशल मीडिया कंपनियों को यूरोपियन कंज्यूमर की शर्तों को फॉलो करना होगाहामें बदलाव करने की जरूरत है। वहीं जर्मनी भी सोशल मीडिया कंपनियों के लिए नए कानून को लाने वाला है ताकि सोशल मीडिया से फ्रॉड, किसी के खिलाफ और धमकी वाले कंटेंट को रिमूव किया जा सके।  प्रेस रिलीज में कहा गया है कि यदि सोशल मीडिया कंपनियां ऐसे कंटेंट को रिमूव करने में नाकाम रहती है तो उन पर 50 मिलियन यूरो का जुर्माना लगाया जाएगा। कमीशन ने इससे पहले पिछले साल नवंबर में फेसबुक, ट्विटर और गूगल + को नोटिस जारी करके धमकी और फ्रॉड वाले कंटेंट को रिमूव करने को कहा था।
प्रमुख वैश्विक तकनीकी कंपनियों ने उग्रवाद को बढ़ावा देने वाली ऑनलाइन सामग्री के प्रचार-प्रसार को रोकने के संयुक्त तौर पर एक नया प्रोग्राम शुरु किया है। ये ट्विटर, फ़ेसबुक, यू ट्यूब और माइक्रोसॉफ्ट का प्रोग्राम है। जैसे ही ट्विटर, फ़ेसबुक, यू ट्यूब और माइक्रोसॉफ्ट किसी भी संदेहास्पद सामग्री की पहचान करेंगे, वो इसे एक विशेष डिजिटल सिग्नेचर यानी डिजिटल पहचान दे देगा। 
भारतीय टेलेकॉम सेक्टर में जियो की दस्तक के बाद से ही इंटरनेट की स्पीड को लेकर रोज नए दावे किए जा रहे हैं। वहीं ब्रांडबैंड स्पीड जांचने वाली ओकला के एयरटेल को भारत की सबसे तेज इंटरनेट सर्विस के दावे के बाद जियो और एयरटेल बेहतर स्पीड के लिए दावे कर रहे हैं। आईए जानते हैं कि डाटा स्पीड को लेकर जियो और एयरटेल के बीच क्यों शुरू हुआ विवाद -  1. एयरटेल के विज्ञापन के बाद शुरू हुआ यह विवाद ओकला ने तीसरी व चौथी तिमाही 2016 के आंकड़ो के आधार पर एयरटेल को भारत का 'सबसे तेज मोबाइल नेटवर्क' करार दिया था। जिसके बाद एयरटेल ने एक विज्ञापन जारी कर आधिकारिक तौर पर सबसे तेज नेटवर्क का दावा किया। 2. रिलायंस जियो ने किया विरोध ओकला का स्पीड टेस्ट प्राइमरी सिम पर अधारित है। जबकि जियो ने कहा कि भारत में 90 प्रतिशत स्मार्टफोन ड्यूल सिम अधारित है। ऐसे में कोई गारंटी नहीं कि स्पीड टेस्ट के दौरान जो स्पीड आंकी गई हो वह सिर्फ एयरटेल के नेटवर्क की हो। 3. ओकला ने क्या कहा ओकला ने अपनी जांच की सटीकता और साख का बचाव किया। ओकला का दावा है कि वह डाटा स्पीड जांच के लिए ड्यूल सिम डिवाइस, नेटवर्क प्रौद्योगिकी, डिवाइस प्रकार और कई अन्य कारकों को शामिल करता है। 4. जियो ने की एएससीआई से शिकायत जियो ने एडवर्टाइजिंग स्टैंडर्ड काउंसिल ऑफ इंडिया (एएससीआई) में शिकायत कर इस विज्ञापन को वापस लेने की मांग की है और साथ ही, ओकला के खिलाफ भी कानूनी नोटिस जारी किया है।  
देश की दूसरी सबसे बड़ी टेलीकॉम कंपनी वोडाफोन एयरटेल को करारा जवाब देने के लिए अपने ग्राहकों को फ्री डाटा देने वाली है। एयरटेल ने हाल ही में सरप्राइज ऑफर पेश किया है जिसमें पोस्टपेड ग्राहकों को 30 जीबी 4जी डाटा फ्री में मिल रहा है। इसी प्लान को चुनौती देने के लिए वोडाफोन ‘Vodafone Delights’ प्लान लाया है। telecomtalk.info की रिपोर्ट के मुताबिक एयरटेल के टक्कर में वोडाफोन नया ऑफर ला रहा है। इस ऑफर का नाम ‘Vodafone Delights’ होगा जिसके तहत वोडाफोन के ग्राहकों को 2 वेरियंट (3GB/8GB) में फ्री 4जी डाटा मिलेगा। हालांकि यह ऑफर कुछ लकी ग्राहकों को ही मिलेगा। पहले वेरियंट में 8जीबी 4जी डाटा वोडाफोन रेड पोस्टपेड यूजर को मिलेगा। वहीं जो पोस्टपेड यूजर्स वोडाफोन रेड के सब्सक्राइबर नहीं हैं उन्हें फ्री डाटा के लिए क्लेम करना होगा। इसके लिए उनके पास 4जी मोबाइल होना चाहिए। यह फ्री डाटा अगले तीन महीने तक मिलेगा। वहीं 3जी ग्राहक एक महीने में 3 जीबी डाटा यूज कर सकेंगे।  कैसे करें एक्टिवेट इस फ्री डाटा प्लान को एक्टिवेट करने के लिए माय वोडाफोन ऐप डाउनलोड करके ओपन करें। ऐप के नीचे ऑफर सेक्शन पर क्लिक करें। यदि आप लकी हैं तो आपको 24GB FREE Data for you दिखेगा। जिस पर क्लिक करके आप प्लान ले सकते हैं। हालांकि यह ऑफर कुछ चुनिंदा ग्राहकों के लिए है या सभी के लिए यह बात अभी साफ नहीं हो पाई है।
एक लंबे समय के बाद इंटेक्स ने अपने नए बजट स्मार्टफोन एक्वा ट्रेंड लाइट के साथ भारतीय बाजार में वापसी की है। कम दाम में 4 जी फोन की चाहत रखने वालों के लिए यह बढ़िया विकल्प हो सकता है। Aqua Trend Lite को कंपनी की वेबसाइट पर लिस्ट भी कर दिया गया है।  
फेसबुक के सीईओ मार्क जुकरबर्ग भले ही दावा कर रहे हैं उन्होंने सुसाइड प्रीवेंशन नाम का टूल फेसबुक लाइव सुसाइड करने वालों को रोकेगा, लेकिन उनका यह दावा पूरी तरह से झूठा साबित हो रहा है। अमेरिका में एक और शख्स ने अपनी मौत का फेसबुक लाइव करके मार्क जुकरबर्ग के सामने सवाल खड़ा कर दिया है। इससे पहले भी एक लड़की ने भी अपनी मौत का फेसबुक लाइव किया था। 36 वर्षीय रोडनी जेम्स हेस ने अपनी मौत का फेसबुक पर लाइव किया है। इस लाइव मौत को हेस की मंगेतर ने लाइव देखा है। हेस के परिवारवालों के मुताबिक हेस को टेनेसी के अलामो में सड़क पर पुलिस ने रोककर मार डाला। वहीं टेनेसी ब्यूरो ऑफ इंवेस्टिगेशन की रिपोर्ट की मानें तो रोडनी जेम्स हेस अजीब हरकतें कर रहा था। उसने अपनी गाड़ी से दो पुलिसवालों को टक्कर मारने की कोशिश भी की। नोट- कमजोर दिल वाले इस वीडियो को ना देखें लाइव वीडियो में देखा जा सकता है कि हेस पुलिस के वरिष्ठ अधिकारियों से बात करने को कहता है और वहां से जैसे ही जाता है वैसे ही पुलिस उसे गोली मार देती है। हेस की मंगेतर ने बताया,' मैं कुछ काम रही थी तभी मेरी आंटी ने हेस की बात बताई। मैंने देखा वह फेसबुक पर लाइव था और उसने तड़पते हुए दम तोड दिया। उसकी मानसिक स्थिति ठीक नहीं थी। पुलिस को उसे गोली नहीं मारनी चाहिए थी।
प्रधानमंत्री नरेंद्र मोदी ने रविवार को 29वें मन की बात कार्यक्रम को संबोधित किया। इस दौरान उन्होंने इसरो और डिजिटल इंडिया की तारीफ की। पीएम मोदी ने कहा कि बेटी बचाओ, बेटी पढ़ाओ अब अभियान बन गया है। पीएम मोदी का इतना कहना था कि ट्विटर पर "Beti Padhao" ट्रेंड करने लगा। पेश हैं कुछ फनी ट्वीट। इस ट्रेंड में कई मजाकिया ट्वीट हो रहे हैं। @MaheshJagga हैंडल से एक ट्वीट हुआ, 'बेटी पढ़ाओ, लेकिन जेएनयू में नहीं'।    Beti Padhao but not in JNU. — Mahesh Jagga (@MaheshJagga) February 26, 2017 @i_Harsh  हैंडल से एक ट्वीट हुआ 'बेटी बचाओ, बेटी पढ़ाओ, बेटी लिखाओ और बेटा धनिया लाओ, पुदीना लाओ, सब्जी लाओ'   Beti bachao, beti padhao, beti khilao.. Aur beta ? Dhaniya lao, pudina lao, sabzi lao.. 😂 — HarsH (@i_Harsh) February 21, 2017   "500-kg Egyptian woman Eman Ahmed set to lose 80-100 kg in four weeks: Dr Ladkawala" Dr Ladkiwala is cool too! Beti Bachao, Beti Padhao. — 🇮🇳 uTimur iGodse (@BharatAeon) February 13, 2017   BJP defending rapists of Naliya case and talks "beti bachao beti padhao"..They must mean #BJPseBetiBachao 😜😜 — Aamir Zeya (@zeya_aamir) February 18, 2017   #SaveGirlsFromBJP Asaram,Modi,Shah & many others Hv dubious record of girl stalking. Beti bachao, beti padhao par pehle bjp ko dur bhagao — Akshaysingh Rajput (@Akshays23828202) February 11, 2017   So "Beti Bachao, Beti Padhao" was another Jumla.#SaveGirlsFromBJP — NSUI West Bengal (@NSUIWestBengal) February 11, 2017   .@BJP4India Beti Bachao Beti Padhao yojna whr Girls r used for Entertainment in BJP election rally #BJP_भगाओ_UP_बचाओ pic.twitter.com/UtpHvJca1v — Invincible (@i_me_my5elf) February 10, 2017   #CowardPsychoBhakts,100% true if Congress had gone"Alone"inUP,after Deoria2Delhi of Rahul Gandhi,he was2get 220seats!Gujarat ATS Beti Padhao — Uma Kant Singh (@umakantsingh_IN) February 26, 2017   Beti Bachao Beti Padhao, fir ye kaam karao #KarismaKapoor pic.twitter.com/OMOyAkKSpK — وسیم گاشرو (@waseemgashroo) February 26, 2017   Beti Padhao magar 👇 a se na Padhao #AbvpGoons @Shehla_Rashid @LambaAlka @i_marwadi @FemidaFPathan1 @tshamsi88 @Tanim0104 @being_great13 https://t.co/pHZil3vFBi — Imtiyaz Patel (@patelimtiyazabd) February 25, 2017   The party which raised the slogan, 'Beti Bachao, Beti Padhao' have senior leaders who have abused women: @Shobha_Oza — INC India (@INCIndia) February 21, 2017   Beti bachao Beti padhao slogan by PM seems to be jumla Nalia Sex scandal proves how BJP looks & treat women — Dr K N Acharya (@drknacharya) February 18, 2017   Waqt aa gya hai ki ab trump sahab ko bhi "Beti Padhao Beti Bachao" yojna chalu kar deni chahiye😭😭😂😂😂 pic.twitter.com/j8Bhg4PRCp — B - HMP (@aremaihoo) February 5, 2017  
रिलायंस जियो और एयरटेल का विवाद अब कानून के दरवाजे तक पहुंच गया है। भारती एयरटेल ने रिलायंस जियो के खिलाफ अब कानून का सहारा लेने की सोची है। 
चाईनीज स्मार्टफोन निर्माता कंपनी ओप्पो ने अपने शानदार डुअल सेल्फी कैमरे वाले फोन Oppo F3 Plus को भारत में लॉन्च कर दिया है। फोन की बिक्री 1 अप्रैल से ऑनलाइन और ऑफलाइन होगी। 1 अप्रैल से फोन के ब्लैक और गोल्ड वेरियंट की सेल होगी। इस फोन की सबसे बड़ी खासियतत डुअल सेल्फी कैमरा है। 
सैमसंग गैलेक्सी एस8 अभी-अभी न्यूयॉर्क में एक इवेंट में लॉन्च हुआ और इसके साथ ही ईबे पर फोन बिकने लगा है। फोन की कीमत बेबसाइट पर 90 हजार रुपये दिखाई जा रही है। वेबसाइट पर यह भी बताया जा रहा है कि फिलहाल 10 फोन बिक्री के लिए उपलब्ध हैं। वैसे फोन को आप खरीद तो अभी सकते हैं लेकिन इसकी डिलीवरी 28 अप्रैल 2017 से 03 मई 2017 के बीच होगी।
फेसबुक ने एक ऐसा टूल लॉन्च किया है जो लोगों को सुसाइड करने से रोकेगा। सुसाइड प्रीवेंशन नाम का यह टूल फेसबुक लाइव वीडियो में होगा, ताकि लोगों को रियल टाइम में मदद मिल सके। यह टूल पूरी तरह से आर्टिफिशियल इंटेलिजेंस से लैस होगा जो फेसबुक लाइव वीडियो से जुड़ा होगा। इस टूल की मदद से crisis support organisations के एक्सपर्ट लाइव वीडियो और मैसेंजर के जरिए हेल्प करेंगे। इस टूल की जानकारी देते हुए फेसबुक के सीईओ मार्क जुकरबर्ग ने बताया, "मैंने ग्लोबल कम्यूनिटी को एक सप्ताह पहले एक चिट्ठी लिखकर कहा कि हमें इस पर विचार करना चाहिए कि दुनिया के लोगों को कैसे सुरक्षित किया जाए. यह टूल लोगों को सुसाइड करने से रोकेगा और यदि यूजर परिवार और दोस्तों से बात करना चाहता है तो उसे उसी समय लाइव जोड़ा जाएगा।"
देश के दो बड़े टेलीकॉम ऑपरेटर वोडाफोन और आइडिया के बीच विलय की अधिकारिक घोषणा कर दी गई है। आइडिया ने एक बयान में इसकी पुष्टि करते हुए कहा है कि उसका विलय वोडाफोन में होने जा रहा है। अगले 18 महीनों में विलय की प्रकिया पूरी कर ली जाएगी। इस विलय के बाद संयुक्त रूप से दोनों कंपनियों के ग्राहकों की संख्या 38 करोड़ होगी। इस विलय के बाद भारत के टेलीकॉम बाजार में इस कंपनी की 35 फीसदी हिस्सेदारी हो जाएगी। कंपनी के रेवेन्यू की बात करें तो मर्जर के बाद कंपनी का रेवेन्यू करीब 80,000 करोड़ से भी ज्यादा का होगा जो भारत की टेलीकॉम इंडस्ट्री के कुल रेवेन्यू का 43 फीसदी होगा और अब तक आवंटित कुल स्पेक्ट्रम का 25 फीसदी हिस्सा इसी कंपनी के पास होगा। आमतौर पर जब भी किसी दो कंपनियों को विलय होता है तो इसका नुकसान कंपनी के कर्मचारियों को होता है, क्योंकि विलय के बाद बड़े पैमाने पर छंटनी होती है। यही हाल वोडाफोन और आइडिया में काम करने वाले कर्मचारियों की होने वाली है। मीडिया रिपोर्ट के मुताबिक टेलीकॉम सेक्टर में 3 लाख लोग काम कर रहे हैं लेकिन इस विलय के बाद करीब 25,000 लोगों की नौकरी खतरे में है।
सोशल नेटवर्किंग साइट फेसबुक ने पिछले साल पोस्ट पर रिएक्शन फीचर को लॉन्च किया था, जिनमें Love, Haha, Wow, Sad और Angry शामिल थे। यह फीचर लोगों को खूब पसंद आया। फेसबुक की हालिया रिपोर्ट के मुताबिक इस रिएक्शन फीचर को अब तक 300 बिलियन यूज किया गया है। रिपोर्ट में दावा किया गया है कि लोगों ने सबसे ज्यादा 1.79 बिलियन Love रिएक्शन को यूज किया है। इस प्रतिक्रिया का यूज सबसे ज्यादा 25 दिसंबर 2016 क्रिसमस के मौके पर किया गया है। रिएक्शन यूज करने में मेक्सिको पहले स्थान पर है जबकि इसके बाद चिली, सूरिनाम और ग्रीस का स्थान है। वहीं इस मामले में अमेरिका 8वें नंबर पर है। इस रिकॉर्ड पर फेसबुक ने कहा है कि फेसबुक यूजर कुछ लिखने से ज्यादा भावनाएं व्यक्त कर रहे हैं, यहां तक कि यूजर्स लाइक बटन का भी इस्तेमाल कम ही कर रहे हैं। बता दें कि रिएक्शन फीचर आने से पहले फेसबुक पर केवल लाइक का बटन था। उसके बाद यूजर्स ने डिसलाइक बटन की मांग की। यूजर्स की मांग को देखते हुए फेसबुक ने डिसलाइक की जगह रिएक्शन फीचर को लॉन्च किया।
शाओमी ने अपने हालिया लॉन्च हुए सस्ता 4 जी फोन रेडमी 4ए की सेल आज शुरू करेगी। रेडमी 4ए डार्क ग्रे और गोल्ड वेरियंट में अमेजॉन और mi.com पर दोपहर 12 बजे से मिलेगा, वहीं रोज़ गोल्ड वेरियंट 6 अ्रप्रैल से एमआई की वेबसाइट पर सेल के लिए उपलब्ध होगा। वहीं रेडमी 4ए खरीदने पर कंपनी की ओर से कई ऑफर भी दिए जा रहे हैं। शाओमी रेडमी 4ए के स्पेसिफिकेशन की बात करें तो इसमें पॉलीकार्बोनेट बॉडी, हाइब्रिड डुअल सिम सपोर्ट, ऑपरेटिंग सिस्टम एंड्रॉयड 6.0 मार्शमैलो, 720x1280 पिक्सल का 5 इंच का फुल एचडी डिस्प्ले, 1.4GHz का क्वॉडकोर स्नैपड्रैगन प्रोससेर, ग्राफिक्स के लिए एड्रेनो 308 जीपीयू, 16 जीबी स्टोरेज और 2 जीबी रैम दिया गया है। स्टोरेज को 128 जीबी तक बढ़ाया जा सकता है। रेडमी 4ए में 13 मेगापिक्सल का f/2.2 अपर्चर वाला रियर और इतने ही अपर्चर वाला 5 मेगापिक्सल का रियर कैमरा, 4G, वाई-फाई 802.11 b/g/n, जीपीएसGPS/A-GPS, ब्लूटूथ v4.1 और बैटरी 3120mAh की है। फोन की कीमत 5,999 रुपये है।
चीनी स्मार्टफोन निर्माता कंपनी जियोनी ने भारत में अपने Gionee A1 स्मार्टफोन को लॉन्च कर दिया है। कंपनी ने मोबाइल वर्ल्ड कांग्रेस में ए सीरीज का पहला फोन जियोनी ए1 प्लस लॉन्च किया था।जियोनी ए1 को बैटरी और सेल्फी के लिहाज से काम दमदार बनाया गया है। इसमें 4010mAh की बैटरी और 16 मेगापिक्सल का फ्रंट कैमरा है। चार्जिंग के लिए कंपनी ने बैटरी में खुद की 18W अल्ट्रा फास्ट चार्जिंग तकनीक का इस्तेमाल किया है। जियोनी ए1 की बैटरी 2 घंटे में फुल चार्ज हो सकती है। स्पेसिफिकेशन की बात करें तो Gionee A1 में रियर और सेल्फी कैमरा 16 मैगापिक्सल का है। फोन एंड्रॉयड नूगट 7.0 पर काम करता है और इसमें डुअल सिम सपोर्ट है। डिस्प्ले 1080x1920 पिक्सल वाली 5 इंच की फुल एचडी है। प्रोसेसर मीडियाटेक हीलियो पी10 चिपसेट, रैम 4जीबी और स्टोरेज 64 जीबी है जिसे 256 जीबी तक बढ़ाया जा सकता है। हालांकि कंपनी ने फोन की कीमत का खुलासा नहीं किया हैै। फोन की प्री-ऑर्डर बुकिंग 31 मार्च से शुरू होगी।
भारत में 45 दिन में 10 लाख यूनिट बिकने वाले स्मार्टफोन का खिताब जीतने वाला रेडमी नोट 4 अब ऑफलाइन भी मिलेगा। शाओमी ने इसकी घोषणी भी कर दी है। रिपोर्ट के मुताबिक यह फोन 16 से 21 मार्च के बीच दिल्ली, जयपुर और चंडीगढ़ में रेडमी के ऑफलाइन स्टोर पर मिलेगा। कंपनी के ओर से जारी प्रेस रिलीज के मुताबिक ऑफलाइन स्टोर पर शाओमी रेडमी नोट 4 की कीतम ऑनलाइन से ज्यादा होगी। यानी रेडमी नोट 4 की शुरूआती कीमत 11,499 रुपये होगी। बता दें कि फिलहाल रेडमी नोट 4 mi.com और फ्लिपकार्ट पर मिलता है। ऑनलाइन रेडमी नोट 4, 2 जीबी रैम + 32 जीबी स्टोरेज, 3 जीबी रैम + 32 जीबी स्टोरेज और 4 जीबी रैम + 64 जीबी स्टोरेज के वेरियंट में उपलब्ध है। हालांकि ऑफलाइन कौन सा वेरियंट मिलेगा इसकी जानकारी नहीं है।
सोशल मैसेंजिंग ऐप व्हाट्सऐप पर स्नैपचैट के फीचर को कॉपी करने का आरोप है। इसके लिए उसकी आलोचना भी हो रही है लेकिन व्हाट्सऐप इस आलोचना से डरने वाला है। WhastApp एक और फीचर लाने वाला है जो कि फेसबुक, ट्विटर और टेलीग्राम के फीचर कॉपी है।
अमर उजाला ने फेसबुक और ट्विटर पर अपने यूजर्स से जियो से जुड़े सवाल #ASK2AU के साथ पूछा था। इस हैसटैग के साथ यूजर्स ने काफी सवाल पूछे और हमने अपने वादे के मुताबिक यूजर्स के नाम के साथ सवाल के जवाब प्रकाशित किए हैं।      ट्विटर पर पूछे गए सवालों के जवाब @AmarUjalaNews @reliancejio #ASK2AU is #Jio available in Andamans — गौरांग katyan misra (@kamlesm) March 27, 2017 Ans- फिलहाल अंडमान में जियो की सर्विस नहीं है।   @AmarUjalaNews @reliancejio #ASKTU ... kya 31 march ke baad bhi jio ki 1gb per day with 4g speed hi limit hogi... — Ashish Singh (@AshishS90420891) March 27, 2017 Ans- हां, 31 मार्च के बाद भी 4जी स्पीड पर 1 जीबी डाटा मिलेगा, लेकिन यदि आप प्राइम मेंबर हैं और 499 रुपये का रिचार्ज कराते हैं तो आपको 56 जीबी डाटा मिलेगा। आप रोज 2जीबी 4जी डाटा यूज कर सकते हैं और यदि आप नॉन प्राइम मेंबर हैं तो आपको 5 जीबी डाटा मिलेगा, रोज यूज की सीमा नहीं होगी।   @AmarUjalaNews @reliancejio  What Charges of jio Caller tune after 31st March. — manish kushwaha (@mkushwaha_fbd) March 27, 2017 Ans- जियो की कॉलर ट्यून सर्विस 31 मार्च के बाद ही फ्री रहेगी। इसे आप इस तरह एक्टिवेट कर सकते हैं। Jio4GVoice ऐप डाउनलोड करें, ऐप में मैसेज ऑप्शन में जाकर, JT टाइप करें और जिओ सिम से 56789 पर भेज दें। इसके बाद आपके पास एक मैसेज आएगा उसमें से गाना चुनकर उसका नंबर मैसेज कर दें। अब आपके पास कंफर्मेशन मैसेज आएगा उसे 1 टाइप करके रिप्लाई कर दें। अब कॉलर ट्यून शुरू करने का मैसेज आएगा, उसका रिप्लाई Y के साथ लिखकर भेज दें। फेसबुक पर पूछे गए सवालों के जवाब Vikas Anand #ASK2AU जो लोग लाइफ के फ़ोन प्रयोग कर रहे है उनके जिओ सिम प्रीपेड है या पोस्टपेड? Ans- सिम डिफॉल्ट रूप से प्रीपेड है, लेकिन आप जियो ऐप में अपने अकाउंट में जाकर भी चेक कर सकते हैं कि आपका नंबर प्रीपेड है या पोस्टपेड ? Mohammad Suhail Ansari - 99 se hamko Kya milega Ans-  99 रुपये के रिचार्ज से आपको 31 मार्च 2018 तक की प्राइम मेंबरशिप मिलेगी। यानी प्राइम मेंबरशिप लेने के बाद आपको सभी रिचार्ज पर ज्यादा डाटा मिलेगा। Rahul Sharma Gaur - #ASK2AU #Jio और भी कंपनी बेस्ट प्लान दे रही है क्या ख़ास है आपके प्लान में, 99 का रिचार्ज new users को भी कराना पड़ेगा क्या। Ans- यदि आप 31 मार्च से पहले जियो सिम लेते हैं तो आप 99 का प्राइम मेंबरशिप रिचार्ज करवा सकते हैं, जबकि 31 मार्च के बाद आप 99 का रिचार्ज नहीं करवा सकते। 99 का प्राइम मेंबरशिप रिचार्ज करवाने वालों को ज्यादा ऑफर मिलेंगे। Dinesh Daharwal - मेंबर शिप के बाद में 300 रुपए का रिचार्ज ना कराए तो Ans- पहली चीज कि 300 नहीं बल्कि 303 का रिचार्ज है। यदि आप 303 का रिचार्ज नहीं कराते हैं तो कोई बात नहीं, लेकिन 31 मार्च के बाद आपको कोई-ना-कोई रिचार्ज कराना होगा, नहीं तो आपका सिम बंद हो जाएगा। Rahul Tripathi- क्या jio 31 March से Free सेवा बन्द कर देगी Ans- जी हां, 31 मार्च के बाद जियो की फ्री सेवा बंद हो जाएगी। 1 अप्रैल से आपको अन्य कंपनियों की तरह ही सर्विस के लिए पैसे देने होंगे। Shakeel Saim- Maine membership me payment kr diya ab age kya karna hai jo sal bhr data mile? Ans- प्राइम मेंबरशिप लेने के बाद आपको कम से कम 149 रुपये का पहला रिचार्ज कराना होगा। या फिर इससे ऊपर का रिचार्ज करा सकते हैं। 149 के रिचार्ज पर आपको 2 जीबी 4जी डाटा मिलेगा जिसकी वैधता 28 दिन होगी। साथ में अनलिमिटेड कॉलिंग और रोमिंग फ्री होगी।
सोशल नेटवर्किंग साइट फेसबुक ने माता-पिता के लिए एक पोर्टल लांच किया है, जिससे कि उनके बच्चों को ऑनलाइन सुरक्षित रखा जा सके। फेसबुक ने एक बयान में कहा है कि इस पोर्टल को माता-पिता, किशोरों और सुरक्षा विशेषज्ञों के सहयोग से पूरी दुनिया में शुरू किया गया है।  इससे माता-पिता को उनके खुद के अनुभव से बच्चों के अनुभव को दिशा देने में सहायता मिलेगी। www.facebook.com/safety/parents के जरिए पोर्टल पर पहुंचा जा सकता है।    अमेरिका स्थित फेसबुक कंपनी ने हाल ही में अपने सुरक्षा केंद्र और बुलिंग प्रीवेंशन हब को अपडेट किया है। इस पोर्टल में माता-पिता के लिए फेसबुक का कैसे इस्तेमाल करें, बच्चों को ऑनलाइन सुरक्षित रखने के तरीकों और विशेषज्ञों की राय उपलब्ध रहेंगी।  यह पोर्टल 55 भाषाओं में है। इसमें 11 भारतीय भाषाएं हैं। यह मोबाइल फ्रेंडली है और इसमें एक-एक चीज को वीडियो जरिए बताया गया है। बयान में कहा गया है कि फेसबुक कम्यूनिटी को सुरक्षित रखना कंपनी की अहम जिम्मेदारी है। 
बर्सिलोना में मोबाइल वर्ल्ड कांग्रेस की शुरुआत कनाडियन कंपनी ब्लैकेबेरी के KEYone स्मार्टफोन के साथ हो गई है। ब्लैकबेरी का यह आखिरी फोन है जिसे इन हाउस डिजाइन किया गया है और जिसमें की-बोर्ड है। फोन की बिक्री अप्रैल 2017 की शुरुआत से होगी। कंपनी ने पिछले साल सितंबर में स्मार्टफोन नहीं बनाने का ऐलान किया था।   
एंड्रॉयड का लेटेस्ट वर्जन 7.0 नूगट भले ही अभी सभी फोन में नहीं है लेकिन एंड्रॉयड ने अपना नया वर्जन Android O का डेवेलपर प्रिव्यू जारी कर दिया है। तो चलिए जानते हैं कि Android O ऑपरेटिंग सिस्टम वाले फोन में कौन-कौन से दमदार फीचर होंगे। 1. बैटरी लाइफ एंड्रॉयड O का सबसे बड़ा फायदा होगा फोन की बैटरी को होगा। एंड्रॉयड O स्मार्टफोन के बैकग्राउंड में चल रहे ऐप को मैनेज करेगा और आपके फोन की बैटरी को बचाएगा। जैसे- यदि आप व्हाट्सऐप चला रहे हैं और गूगल मैप बैकग्राउंड में रन कर रहा है और आपका लोकेशन अपडेट हो रहा है जिसकी कोई जरूरत नहीं है। 2. नोटिफिकेशन चैनल Android O में नोटिफिकेशन चैनल दिया गया है जिसमें नोटिफिकेशन स्टोर होंगे। जैसे- आप न्यूज वाले नोटिफिकेशन को न्यूज चैनल में रख सकते हैं। मतलब अलग-अलग नोटिफिकेशन के लिए अलग-अलग चैनल होंगे। आप एक बार में सभी नोटिफिकेशन की सेटिंग चैनल से कर सकते हैं। इसके अलावा आप नोटिफिकेशन को अलार्म की तरह कुछ देर के लिए Snooze भी कर सकते हैं। 3. स्क्रीन लॉक के लिए शॉर्टकर्ट एंड्रॉयड नूगट में स्क्रीन लॉक के लिए गूगल असिस्टेंट वाला माइक्रोफोन आइकन और पिक्चर लेने के लिए कैमरा जैसे शॉर्टकट हैं। वैसे ही एंड्रॉयड O में आप अपने हिसाब से शॉर्टकट बना सकते हैं। 4. ऑटोफिल एंड्रॉयड O में खास ऑटोफिल का फीचर दिया गया है जो शॉपिंग में आपकी काफी मदद करेगा। इसका फायदा ये होगा कि आपको बार-बार अपना एड्रेस और डिटेल देने की जरूरत नहीं है। इसे आप एक में सेव कर सकते हैं। इसका फायदा ये है कि आपको बहुत सारे पासवर्ड याद नहीं रखने पड़ेंगे। 5. हाई-फाई ब्लूटूथ ऑडियो एंड्रॉयड O में इस खास फीचर की मदद से आप ब्लूटूथ के जरिए हाई क्वालिटी ऑडियो सुन सकते हैं। बेहतर साउंड क्वालिटी के लिए फोन में Sony LDAC कोडेक दिया गया है। 6. पिक्चर-इन-पिक्चर (PIP) एंड्रॉयड O का यह दूसरा शानदार फीचर है। इसका फायदा ये होगा कि यदि आप वीडियो देख रहे हैं और उसी समय फोटो देखना चाहते हैं तो वीडियो बंद नहीं होगा। या वीडियो देखते समय चैट का रिप्लाई करते हैं तो भी वीडियो बंद नहीं होगा।
WhatsApp और Telegram जैसे मैसेजिंग ऐप की सिक्योरिटी को लेकर इंजरायल की सिक्योरिटी फर्म चेक प्वॉइंट ने बड़ा खुलासा है। चेक प्वाइंट के दावे के मुताबिक सिर्फ एक मैसेज भेजकर आपके व्हाट्सऐप और टेलीग्राम मैसेंजर को हैक किया जा सकता है। कंपनी ने इसकी जानकारी व्हाट्सऐप और टेलीग्राम को दे दी है और बताया है कि हैकर्स एक इमेज भेजकर यूजर्स के मैसेज में सेंध लगा सकते हैं। दावे के मुताबिक हैकर्स एक मासूम से दिखने वाली इमेज यूजर्स को मैसेज में भेजते हैं और यूजर्स के इमेजे के डाउनलोड करते ही हैकर्स फोटो, शेयर्ड फाइल, चैट हिस्ट्री तक पढ़ सकते हैं। हालांकि कंपनी ने सुरक्षा को ध्यान में रखते हुए हैक करने का तरीका नहीं बताया है। चेक प्वाइंट ने इस बात का खुलास नहीं किया है कि कितने अकाउंट हैकर्स हैकर्स के कब्जे में हैं, हालांकि यह खतरा ब्राउजर में व्हाट्सऐप और टेलीग्राम यूज करने वाले अकाउंट ही हैक हो सकते हैं। कंपनी के मुताबकि ऐप पूरी तरह से सुरक्षित है। बता दें कि हाल ही में चेक प्वॉइंट ने दावा किया था कि सैमसंग, ओप्पो, शाओमी और गूगल जैसी कंपनियों के 38 डिवाइस में प्री-इंस्टॉल मालवेयर आ रहे हैं जिसे हटाना यूजर्स के बस की बात नहीं है।
दिग्गज टेक कंपनी ऐप्पल ने आईपैड का अपडेटेड वर्जन पेश किया है जिसकी कीमत अबतक बाजार में आए आईपैड की कीमत से कम है। इस सस्ते आईपैड की बुकिंग शुक्रवार से की जा सकेगी। iPad का नए मॉडल में 32 जीबी स्टोरेज दिया गया है जो कि iPad एयर2 को रिप्लेस करता है। यह आईपैड मिनी 4 की कीमत से भी सस्ता है। आईपैड मिनी 4 के 128 जीबी वेरियंट की कीमत 399 डॉलर यानी 26181.35 रुपये है।
सैमसंग गैलेक्सी एस8 की तस्वीर लीक हो गई है, जबकि फोन की लॉच्निंग 29 मार्च को होने वाली है। गैलेक्सी एस8 को लेकर कई बार जानकारियां लीक हो चुकी हैं, जिससे पता चला है कि नया स्मार्टफोन लुक के हिसाब से काफी अलग होगा। सैमसंग Galaxy S8 की लीक हुई फोटो से साफ पता चलता है कि इसमें होम बटन नहीं होगा। फोटो के मुताबिक सैमसंग गैलेक्सी एस8 में कर्व्ड डिस्प्ले है। फोन के बार में यह भी कहा जा रहा है कि इसमें गूगल असिस्टेंट की जगह Bixbay AI होगा। इस फोटो को टिप्सटर इवान ब्लास ने ट्विटर पर शेयर की है। उन्होंने ट्वीट में लिखा है, ''मुझे लगता है, आप सभी इसी का इंतजार कर रहे हैं।'' तस्वीर से यह भी साफ होता है कि गैलेक्सी एस8 की डिस्प्ले लंबी और पतली होगी, साथ में सेल्फी कैमरे के साथ आइरिस स्कैनर भी होगा।   I think this is what you've been waiting for. pic.twitter.com/FvYfsLOy0R — Evan Blass (@evleaks) March 1, 2017 डिस्प्ले की रिजॉल्यूशन 5.7 इंच के करीब हो सकती है। इससे पहले गैलेक्सी एस8 की स्पेसिफिकेशन लीक हुई थी जिसके मुताबिक फोन में क्वालकॉम स्नैपड्रैगन 835 प्रोसेसर, 4जीबी/6जीबी रैम, 64 जीबी स्टोरेज और 3250 एमएएच की बैटरी हो सकती है।
आइडिया सेलुलर और वोडाफोन इंडिया ने अधिकारिक रूप से मर्जर की घोषणा कर दी है। इस विलय के बाद दोनों कंपनियां देश के सबसे बड़े टेलीकॉम प्रोवाइडर के रूप में जानी जाएंगी। इस विलय के बाद आइडिया के पास 54.9% हिस्सेदारी जबकि वोडाफोन के पास 45.1% की हिस्सेदारी रहेगी। अब सबसे बड़ा सवाल ये है कि इस विलय के बाद दोनों कंपनियों के ग्राहकों को क्या फायदे होंगे।
अभी तक आप जियो के ही फ्री सर्विस का मजा ले रहे हैं लेकिन अब आपको आइडिया भी फ्री डाटा दे रही है। जी हां, चाइनीज मोबाइल निर्माता कंपनी आईटेल (itel) ने आइडिया से पार्टनरशिप की है जिसके तहत 6 महीने तक हर महीने 1 जीबी फ्री डाटा दिया जाएगा। यह ऑफर आईटेल के कुछ चुनिंदा स्मार्टफोन पर है जिनमें it1409, it1407, it1508, it1508+ और Power Pro series; it1516+ के फोन शामिल हैं। यह ऑफर फोन खरीदने के पहले महीने तक पूरी तरह से फ्री है, जबकि दूसरे महीने से 50 रुपये प्रति महीना रिचार्ज करवा कर यूजर्स 1 जीबी फ्री डाटा अगले 6 महीने तक यूज कर सकेंगे।  इस ऑफर का फायदा उठाने के लिए यूजर्स को http://i4all.ideacellular.com/ पर लॉन-इन करना होगा और आइडिया का मोबाइल नंबर बताना होगा। आईटेल के सीईओ सुधीर कुमार ने एक बयान में कहा है कि इस पार्टनरशिप से देश के करोड़ों ग्राहकों फायदा होगा और वे डिजिटल इंडिया से जुड़ सकेंगे।
सोशल नेटवर्किंग साइट ट्विटर ने एक बड़ा फैसला लेते हुए गाली-गलौज और अभद्र ट्वीट करने वाले यूजर्स का अकाउंट लॉक करना शुरू कर दिया है। वहीं यह भी रिपोर्ट है कि ट्विटर कुछ अकाउंट को हमेशा के लिए भी लॉक कर सकता है। अंग्रेजी वेबसाइट The Verge में छपी खबर के मुताबिक ट्विटर ने मशहूर लोगों के खिलाफ अपमानजनक भाषा और गलत टिप्पणी करने वाले लोगों का अकाउंट लॉक और ट्वीट डिलिट करना शुरू कर दिया है। हाल ही में ट्विटर ने अमेरिकी उपराष्ट्रपति माइक पेंस को ट्विटर पर गाली देने वाली महिला का अकाउंट लॉक किया है। ट्विटर की ओर से जारी बयान के अनुसार यदि कोई यूजर ऐसा करता है तो ट्वीट डिलीट हो जाएगा, हालांकि यूजर्स को वह ट्वीट दिखेगा लेकिन उस अकाउंट के फॉलोअर्स को ट्वीट की जगह पर ऐरर का मैसेज मिलेगा। ये पॉलिसी किसी प्रोडक्ट्स, सर्विस, कंपनी या ब्रांड पर ट्वीट करने पर लागू नहीं होगी। 
आम लोगों की तरह फोन भी देश-दुनिया के नेताओं की लाइफस्टाइल का एक अहम हिस्सा बन गया है। हालांकि आम आदमी कोई भी फोन रख सकता है लेकिन पहले नेताओं की गाड़ियों को लेकर चर्चाएं होती थीं लेकिन अब उनके फोन भी चर्चा के विषय बने हुए हैं, चाहे वह पीएम मोदी का आईफोन 5 हो या ओबामा का ब्लैकबेरी या पाकिस्तानी पीएम नवाज शरीफ का ब्लैकबेरी फोन हो। नेताओं के फोन में सिक्योरिटी एक बड़ा मसला होता है। तो चलिए एक नजर यूपी के होने वाले सीएम के संभावित मोबाइल पर नजर डालते हैं।
रिलायंस जियो को मात देने के लिए आइडिया ने दो नए प्लान पेश किए हैं जिसके तहत आइडिया के पोस्टपेड ग्राहकों को हर महीने 12 जीबी तक का 3जी/4जी डाटा फ्री मिलेगा, अनलिमिटेड कॉलिंग, रोमिंग और मैसेज फ्री होगा। गैजेट 360 की रिपोर्ट के मुताबिक आइडिया ने दो अनलिमिटेड पोस्टपेड प्लान लॉन्च किए हैं। पहला प्लान 999 रुपये का है जिसमें ग्राहकों को 12GB डाटा मिलेगा और दूसरा प्लान 499 रुपये का है जिसके तहत ग्राहकों को 9GB डाटा मिलेगा। दोनों प्लान में अनलिमिटेड कॉलिंग, रोमिंग और मैसेज फ्री होगा।
जियो की लॉन्चिंग के बाद से जिस तरह चाइनीज कंपनियां भारतीय बाजार का फायदा उठा रही है इससे घरेलू कंपनियों को काफी नुकसान उठाना पड़ रहा है। चाइनीज कंपनियों के भारत में एंट्री से सबसे ज्यादा नुकसान झेलनी वाली माइक्रोमैक्स अब सस्ता 4जी स्मार्टफोन लॉन्च करने की तैयारी में है। इकोनॉमिक्स टाइम्स की रिपोर्ट के मुताबिक माइक्रोमैक्स जियो के आने के बाद 4जी फोन के मांग का फायदा उठाने के लिए मार्च-अप्रैल तक सस्ता 4 जी स्मार्टफोन लॉन्च करेगी। फोन की कीमत 2,500 रुपये से लेकर 3,500 रुपये के बीच होगी। वहीं कंपनी 2,500 रुपये में 4जी फीचर फोन भी लाने वाली है। इन स्मार्टफोन में डिजिटल पेमेंट  फीचर पहले से इनबिल्ट होगा। फोन के नाम भारत-वन, भारत-टू होंगे। जियो से सीधी टक्कर माइक्रोमैक्स की सीधी टक्कर जियो से होने वाली है क्योंकि जियो पहले ही 3,000 रुपये में 4जी फोन लॉन्च कर चुका है और अब 999 रुपये से 1,500 रुपये के बीच स्मार्टफोन लॉन्च करने की तैयारी में है। वैसे यहां गौर करने वाली बात ये है कि माइक्रोमैक्स के फोन में जहां एंड्रॉयड ऑपरेटिंग सिस्टम नहीं होगा वहीं जियो के फोन एंड्रॉयड होंगे।
चीनी स्मार्टफोन निर्माता कंपनी कूलपैड का Coolpad Note 5 Lite आज से बिक्री के लिए अमेजॉन पर उपलब्ध हो गया है। फोन अमेजॉन पर गोल्ड और ग्रे कलर के वेरियंट में मिलेगा। कूलपैड नोट 5 लाइट पिछले साल लॉन्च हुए कूलपैड नोट 5 का सस्ता वर्जन है।  फोन के स्पसिफिकेशन की बात करें तो कूलपैट नोट 5 लाइट में 720x1280 पिक्सल रजॉल्यूशन वाला 5 इंच की 2.5डी कर्व्ड ग्लास आईपीएस एचडी डिस्प्ले, डुअल सिम और ऑपरेटिंग सिस्टम एंड्रॉयड 6.0 मार्शमैलो है। फोन के प्रोसेसर की बात करें तो इसमें 1GHz का क्वॉडकोर मीडियोटेक 6735 चिपसेट है। ग्राफिक्स के लिए माली 720जीपीयू दिया गया है। जहां तक फोन के कैमरे का सवाल है तो इसमें एलईडी फ्लैश लाइट के साथ 13 मेगापिक्सल का रियर और 8 मेगापिक्सल का फ्रंट कैमरा दिया गया है। फोन के बैक पैनल पर फिंगरप्रिंट सेंसर भी है। स्टोरेज में 3 जीबी रैम और 16 जीबी इनबिल्ट स्टोरेज है जिसे 64 जीबी तक बढ़ाया जा सकता है। फोन में 2500mAh की बैटरी है। कनेक्टिवीटी में USB पोर्ट, 4G VoLTE वाई-फाई 802.11, ब्लूटूथ 4.0 और 3.5mm की ऑडियो जैक है। फोन की कीमत 8,199 रुपये है।
एक वेबसाइट पर लिस्ट कर दिया गया है। वेबसाइट पर फोन की कीमत और बॉक्स में मिलने वाली एसेसरीज का भी खुलासा किया गया है। वेबसाइट का नाम ओनलीमोबाइल्सडॉटकॉम है जिस पर ब्लैकबेरी कीवन को लिस्ट किया गया है। इसकी कीमत 39,999 बताई गई है। साथ में 12 महीने की वारंटी का भी दावा किया जा रहा है। वेबसाइट पर दी गई जानकारी में बताया गया है कि फोन के बॉक्स में ईयरबेड, यूएसबी-सी केबल, पावर ब्रिक और यूजर मैनुअल मिलेगा। बता दें कि बर्सिलोना में मोबाइल वर्ल्ड कांग्रेस में ब्लैकेबेरी ने अपने आखिरी स्मार्टफोन KEYone को लॉन्च किया है। ब्लैकबेरी का यह आखिरी फोन है जिसे इन हाउस डिजाइन किया गया है और जिसमें की-बोर्ड है। फोन की बिक्री अप्रैल 2017 की शुरुआत से होगी। कंपनी ने पिछले साल सितंबर में स्मार्टफोन नहीं बनाने का ऐलान किया था। 
वायरस से बचने के लिए हम तमाम तरीके अपनाते हैं जैसे कि थर्ड पार्टी से ऐप डाउनलोड ना करना, किसी अज्ञात सोर्स से ऐप डाउनलोड ना करना। यहां तक कि हम मोबाइल में वायरस न हो इसिलए नया स्मार्टफोन भी खरीदना पसंद करते हैं, लेकिन जब फोन में मालवेयर पहले से ही इंस्टॉल आने लगें तो फिर क्या होगा। इजरायल की चेक प्वाइंट नाम की एक सिक्योरिटी कंपनी ने दावा किया है कि बड़ी टेक कंपनियों के 38 एंड्रॉयड डिवाइस ऐसे हैं जिनमें पहले से ही मालवेयर इंस्टॉल आते हैं। इजरायल की साइबर सुरक्षा कंपनी चेक प्वाइंट की रिपोर्ट के मुताबिक 38 ऐसे एंड्रॉयड डिवाइस की पहचान की गई है जिनमें पहले से ही मालवेयर इंस्टॉल हैं। कंपनी के दावे के मुताबिक ये मालवेयर ऐप विक्रेता द्वारा प्रदान किए गए ऑफिशियल रोम (ROM) के पार्ट नहीं, बल्कि इन्हें सप्लाइ चेन के जरिए कहीं से जोड़ा गया था। रोम में जोड़े गए इन मालवेयर को मोबाइल यूजर्स हटा भी नहीं सकते।
शाओमी ने भारतीय मोबाइल बाजार को देखते हुए सस्ता 4 जी फोन रेडमी 4ए को लॉन्च कर दिया है। रेडमी 4ए डार्क ग्रे और गोल्ड वेरियंट में फिलहाल अमेजॉन और mi.com पर उपलब्ध है, जबकि रोज़ गोल्ड वेरियंट 6 अ्रप्रैल से एमआई की वेबसाइट पर सेल के लिए उपलब्ध होगा।
भारतीय मोबाइल निर्माता कंपनी माइक्रोमैक्स ने अपने 4जी फोन Micromax Spark Vdeo को लॉन्च किया है। फोन की बिक्री केवल स्नैपडील से होगी, हालांकि फोन केवल अभी गोल्ड वेरियंट में ही मिलेगा। इस फोन में Google Duo ऐप पहले से इंस्टॉल मिलेगा। Micromax Spark Vdeo की कीमत 4,499 रुपये है। फोन के स्पेसिफिकेशन की बात करें तो इसमें एंड्रॉयड 6.0 मार्शमैलो, 4.5 इंच की 480x854 पिक्सल वाली FWVGA IPS डिस्प्ले, 1.1 गीगाहर्ट्ज का क्वॉलकॉम स्नैपड्रैगन क्वॉ़कोर प्रोसेसर, 1 जीबी रैम और 8 जीबी इंटरनल स्टोरेज दिया गया है। जहां तक कैमरे का सवाल है तो इसमें एलईी फ्लैश लाइट के साथ 5 मेगापिक्सल का रियर कैमरा और 2 मेगापिक्सल का फ्रंट कैमरा है। इसमें 1,800 एमएएच की बैटरी है और कनेक्टिविटी फीचर में 4G, WiFi 802.11 b/g/n, ब्लूटूथ 4.0, जीपीएस और FM रेडियो हैं. साथ ही यह फोन 12 क्षेत्रीय भाषाओं को सपोर्ट करता है।
एक लंबे इंतजार के बाद ऐप्पल ने अपने लोकप्रिय हैंडसेट आईफोन 7 और आईफोन 7 प्लस को लाल रंग में लॉन्च कर दिया है। हालांकि यह लिमिडेट एडिशन है जिसके लिए 24 मार्च तक प्री-ऑर्डर बुकिंग किया जा सकता है। वहीं इस खास रेड वेरियंट आईफोन 7 और आईफोन 7 प्लस के लिए भारतीय यूजर्स को अप्रैल तक का इंतजार करना होगा। आईफोन 7 और आईफोन 7 प्लस का रेड वेरियंट 128 और 256 जीबी के वेरियंट में बाजार में आएगा। कीमत की बात करें तो आईफोन 7 रेड के 128 जीबी वाले वेरियंट की कीमत 749 डॉलर यानी करीब 49 हजार रुपये होगी, जबकि 256 जीबी वेरियंट वाले की कीमत 869 डॉलर यानी करीब 56,880 रुपये होगी। वहीं आईफोन 7 प्लस के 28 जीबी वेरियंट वाले की कीमत 969 डॉलर यानी करीब 63,464 रुपये होगी। आईफोन 7 और 7 प्लस की कमाई दान करेगा ऐप्पल ऐप्पल से मिली अधिकारिक जानकारी के मुताबिक कंपनी आईफोन 7 और 7 प्लस की कमाई का बड़ा हिस्सा RED संस्थान को देगी जो एड्स के रोकथाम और रिसर्च से जुड़ी है। बता दें कि रेड संस्थान और ऐप्पल की 10 सालों की पार्टनरशिप है। पार्टनरशिप के 10 साल पूरे होने पर ही कंपनी ने रेड वेरियंट में फोन लॉन्च किया है।
यूपी, गोवा, उत्तराखंड, मणिपुर और पंजाब में हुए विधानसभा के चुनावी नतीजों पर सबकी निगाहें हैं। चुनाव परिणाम के पल-पल अपडेट के लिए लोग तमाम तरह की तैयारियां कर रहे हैं, लेकिन यदि बीच में ही आपके मोबाइल का डाटा या बैटरी खत्म हो जाए तो पूरा मजा किरकिरा हो सकता है। इन परेशानियों से बचने के लिए आप कुछ ट्रिक्स अपना सकते हैं।
सोशल मीडिया पर बढ़ते दुष्प्रचार को देखते हुए जर्मन सरकार सतर्क हो गई है। जर्मन सरकार सोशल मीडिया पर झूठी और हिंसा बढ़ाने वाली खबरें फैलाने वालो के खिलाफ सख्त कार्रवाई करने जा रही है। सरकार सोशल मीडिया के उन सभी प्लेटफॉर्म पर 3 अरब से ज्यादा का आर्थिक जुर्माना लगा सकती है, जिन पर अफवाह, नफरत फैलाने वाले कंटेंट और भेदभाव की भावना को उकसाने वाले पोस्ट को शेयर किए जाएंगे।  जर्मनी के कानून मंत्री ने कहा कि सोशल मीडिया पर अफवाह और हिंसा फैलाने वाले पोस्ट को फैलने से रोका जाना चाहिए। इस प्रकार के पोस्ट को इन साइट्स पर जगह ही नहीं मिलनी जाहिए। फेसबुक और ट्विटर ने इस दिशा में काम किया है, लेकिन यह काफी नहीं है। इस दिशा में अभी काफी काम करने की आवश्यकता है।  साथ ही न्याय मंत्रालय ने इस बाबत जानकारी दी कि उपभोक्ताओं द्वारा दर्ज की गई शिकायतों में से लगभग 40 फीसदी कंटेंट ही फेसबुक हटाता है। उसमें से भी केवल 30 फीसदी आपत्तिजनक कंटेंटों को एक दिन के अंदर ही हटाया जाता है। इस मामले में ट्विटर की हालत और भी खराब है। ट्विटर केवल 1 फीसदी मैसेज को ही हटाता है। हालांकि मंत्रालय ने इस मामले में यूट्यूब की तारीफ की। मंत्रालय ने बताया कि यूट्यूब आपत्तिजनक कंटेंट से 90 फीसदी सामग्री साइट से हटा देता है। ज्यादातर मामलो में 82 फीसदी कंटेंट 24 घंटे के अंदर ही हटा लिए जाते हैं। 
चाइनीज स्मार्टफोन निर्माता कंपनी शाओमी ने अपना इन-ईयर हेडफोन प्रो एचडी (In-Ear Headphones Pro HD) को भारत में लॉन्च कर दिया है। इस हेडफोन की बिक्री सेल आज Mi.com पर 12 बजे से शुरू होगी। इस हेडफोन की कीमत भारतीय बाजार में 1,999 रुपये रखी गई है। शाओमी ने पिछले साल यह हेडफोन अमेरिका में लॉन्च किया था। इन-ईयर हेडफोन प्रो एचडी को लेकर कंपनी का दावा है कि इसमें डुअल-डायनिमिक और बैलेंस आर्मेच्योर ड्राइवर्स दिया गया है जिससे बेहतर साउंड क्वालिटी मिलेगी। इन-ईयर हेडफोन प्रो एचडी की खासियत आमतौर पर अधिकतर हेडफोन के तार जल्दी टूट जाते हैं लेकिन इसमें लंबे समय तक चलने वाले तार का इस्तेमाल किया गया है। इसमें इनबिल्ट नेचुरल साउंड इक्वलाइजर दिया गया है। साथ ही इन-ईयर हेडफोन प्रो एचडी में मिड-रेंज फ्रिक्वेंसी को पहले से बेहतर बनाया गया है। इसके साथ अलग-अलग साइज के 4 चार जोड़े ईयरबड दिए जाएंगे। इसमें वॉयस कॉलिंग के लिए बिल्ट-इन माइक्रोफोन भी है। इन-ईयर हेडफोन प्रो एचडी की सेंसिटिविटी रेटिंग 98 डेसीबल है।
एयरटेल ने अपने ग्राहकों को होली का तोहफा देते हुए ‘Airtel Surprise’ ऑफर जारी करना शुरू कर दिया है। इस ऑफर के तहत एयरटेल के पोस्टपेड ग्राहकों को 30 जीबी 4जी डाटा फ्री में मिल रहा है। यह ऑफर माय एयरटेल ऐप के जरिए दिया जा रहा है। 30 जीबी फ्री डाटा के लिए क्लेम करने के लिए आपको एयरटेल माय ऐप में दिख रहे ‘claim free data’ पॉप अप पर क्लिक करना है, लेकिन यदि आपको अभी तक 30 जीबी फ्री डाटा नहीं मिला है तो आप एक मैसेज करके भी इसके लिए क्लेम कर सकते हैं। यदि आप भी एयरटेल के पोस्टपेड के उन ग्राहकों में शामिल हैं जिन्हें सरप्राइज ऑफर में 30 जीबी फ्री डाटा अभी तक नहीं मिला है तो आप 121 पर Surprise लिखकर मैसेज भेज कर पता कर सकते हैं तो कि यह ऑफर आपके लिए है या नहीं और आपको डाटा मिलेगा या नहीं। होली के दिन एयरटेल के तरफ से पोस्टपेड ग्राहकों को भेजे गए ई-मेल में लिखा गया है, 'हमारा सेलिब्रेशन हमारे ग्राहकों के बिना अधूरा है। पोस्टपेड ग्राहकों को एयरटेल पर विश्वास करने और हमारे साथ बने रहने के लिए आपका शुक्रिया, हालांकि हम आपको केवल शुक्रिया नहीं कहेंगे बल्कि सरप्राइज भी देंगे। आप लोग एयरटेल के सफर के हमराही हैं। आप सभी को होली की शुभकामनाएं, तो आप अभी ‘Airtel Surprise’ का क्लेम करें और होली का आनंद लें।' बता दें कि हाल ही में Airtel ने 345 रुपये का प्लान लॉन्च किया है जिसके तहत ग्राहकों को 1 जीबी 4G डाटा प्रतिदिन मिल रहा है और साथ में एक महीने के लिए लोकल/एसटीडी कॉल फ्री है, हालांकि यहां शर्त ये है कि यूजर 500 एमबी डाटा दिन में और 500 एमबी डाटा रात में यूज कर सकेंगे। एक प्लान 145 रुपये का भी है जिसमें अनलिमिटेड एयरटेल टू एयरटेल कॉलिंग और 2 जीबी डाटा मिल रहा है जिसकी वैधता 28 दिन की है।
Twitter आज 11 साल का हो गया है। 21 मार्च 2006 में इसका जन्म हुआ था। एक रिपोर्ट के मुताबिक इस ट्विटर पर मंथली 31.3 करोड़ यूजर्स एक्टिव हैं। आज ट्विटर के 11वें जन्मदिन के मौके पर आपको बताते हैं इसके 10 सीक्रेट फीचर जो शायद आप नहीं जानते हैं।
फेसबुक और ट्विटर की राह पर चलते हुए इंस्टाग्राम ने भी गंदे और आपत्तिजनक पोस्ट के खिलाफ मुहिम छेड़ दी है। इंस्टाग्राम अब ऐसे पोस्ट पर खुद-ब-खुद ब्लर कर देगा। यह पहला मौका है जब इंस्टाग्राम फिल्टर यूज कर रहा है। इंस्टाग्राम के ओर से जारी में बयान में कहा गया है कि शॉकिंग फोटो, सेक्सुअल कंटेंट, पशुओं के साथ दुर्व्यवहार और महिलाओं के खिलाफ किए गए पोस्ट को ब्लर कर दिया जाएगा। इंस्टाग्राम ने इस नए फीचर की फोटो भी शेयर की है जिसमें साफ-साफ दिख रहा है कि आपत्तिजनक पोस्ट को ब्लर कर दिया गया है। हालांकि उस फोटो पर टैप करके देखा जा सकता है।
चीनी मोबाइल निर्माता कंपनी ZTE ने नूबिया का नया फोन nubia Z11 mini S को भारत में लॉन्च कर दिया है। नूबिया जेड11 मिनी एस को इससे पहले अक्टूबर 2016 में चीन में लॉन्च किया गया था। फोन एक्सक्लूसिव तौर पर अमेजॉन पर बिक्री के लिए भी उपलब्ध हो गया है। नूबिया जेड11 मिनी एस फिलहाल खाकी ग्रे और मून गोल्ड कलर में है।  
एयरटेल ने अपने ग्राहकों को होली का तोहफा देते हुए ‘Airtel Surprise’ ऑफर पेश किया है। इस ऑफर के तहत एयरटेल के पोस्टपेड ग्राहकों को 30 जीबी 4जी डाटा फ्री में मिलेगा। यह ऑफर माय एयरटेल ऐप के जरिए दिया जा रहा है। इकोनॉमिक्स टाइम्स की रिपोर्ट के मुताबिक पोस्टपेड ग्राहक ऐप में दिख रहे ‘claim free data’ पॉप अप पर क्लिक करके 30 जीबी फ्री डाटा के लिए क्लेम कर सकते हैं। एयरटेल के तरफ से पोस्टपेड ग्राहकों को भेजे गए ई-मेल में लिखा गया है, 'हमारा सेलिब्रेशन हमारे ग्राहकों के बिना अधूरा है। पोस्पेड ग्राहकों को एयरटेल पर विश्वास करने और हमारे साथ बने रहने के लिए उनका शुक्रिया। आप लोग एयरटेल के सफर के हमराही हैं। आप सभी को होली की शुभकामनाएं, तो आप अभी ‘Airtel Surprise’ का क्लेम करें और होली का आनंद लें।' बता दें कि हाल ही में Airtel ने 345 रुपये का प्लान लॉन्च किया है जिसके तहत ग्राहकों को 1 जीबी 4G डाटा प्रतिदिन मिल रहा है और साथ में एक महीने के लिए लोकल/एसटीडी कॉल फ्री है, हालांकि यहां शर्त ये है कि यूजर 500 एमबी डाटा दिन में और 500 एमबी डाटा रात में यूज कर सकेंगे। एक प्लान 145 रुपये का भी है जिसमें अनलिमिटेड एयरटेल टू एयरटेल कॉलिंग और 2 जीबी डाटा मिल रहा है जिसकी वैधता 28 दिन की है।
आज से 140 साल पहले खेले गए दुनिया के पहले टेस्ट मैच को लेकर गूगल ने आज बेहद ही खास डूडल बनाया है। आज ही के दिन यानी 15 मार्च 1877 को दुनिया का पहला टेस्ट क्रिकेट मैच ऑस्ट्रेलिया के मेलबॉर्न क्रिकेट ग्राउंड में ऑस्ट्रेलिया और इंग्लैंड के बीच खेला गया था।  इस मैच में ऑस्ट्रेलिया के बैट्समैन चार्ल्स बैनरमैन ने 165 रन की तूफानी पारी खेलकर टेस्ट क्रिकेट में इतिहास रचा था। उन्होंने अपने कॅरियर में तीन अंतरर्राष्ट्रीय टेस्ट मैच खेले थे। पहला मैच 15 से 19 मार्च तक और दूसरा 31 मार्च से 4 अप्रैल के बीच खेला गया था। सीरीज का पहला मैच मेजबान टीम ऑस्ट्रेलिया ने 45 रन से जीता, जबकि दूसरा मैच इंग्लैंड ने 4 विकेट से अपने नाम किया। यहां गौर करने वाली बात ये है कि उस समय एक ओवर में 4 गेंद फेंकी जाती थी।बता दें कि भारत ने 1932 में इंग्लैंड के साथ मैच खेलकर टेस्ट क्रिकेट में कदम रखा। यह मैच लॉर्ड्स क्रिकेट ग्राउंड में खेला गया था जिसमें इंग्लैंड ने भारत को 158 रनों से हराया।
बर्सिलोना के मोबाइल वर्ल्ड कांग्रेस में लॉन्च हुआ मोटो जी5 प्लस आज भारत में लॉन्च होगा। फोन की लॉन्चिंग नई दिल्ली में आयोजित एक इवेंट में होगी। साथ ही Moto G5 Plus एक्सक्लूसिव तौर पर फ्लिपकार्ट पर आज से मिलने लगेगा। हालांकि मोटो जी 5 के भारत में लॉन लॉन्चिंग की कोई जानकारी नहीं है। 
भारत संचार निगम लिमिटेड (BSNL) ने हिंदी में नई ई-मेल सेवा शुरू कर दी है। इसके तहत ई-मेल बनाने वाले ग्राहकों को 100 जीबी स्टोरेज फ्री में दी जाएगी। इसके नई शुरुआत के साथ ही बीएसएनएल ई-मेल पर 100 जीबी स्टोरेज देने वाली दुनिया की पहली कंपनी बन गई है। ई-मेल सर्विस के लिए BSNL ने डाटामेल प्रोवाइडर Data Xgen से समझौता किया है।
डिपार्टमेंट ऑफ टेलीकॉम ने सभी मोबाइल कंपनियों को ग्राहकों के मोबाइल नंबर को आधार कार्ड से जोड़ने को कहा है। टेलीकॉम कंपनियों को यह काम 6 फरवरी 2018 तक पूरा करना है यानी इस दिन तक ग्राहकों के मोबाइल नंबर आधार से नहीं जोड़े जाते हैं तो नंबर बंद भी हो सकता है। तो चलिए जानते हैं कि अपने मोबाइल नंबर को आधार से कैसे जोड़ें।
ऐप्पल ने आईफोन, मैक, ऐप्पल वाच और ऐप्पल टीवी के ऑपरेटिंग सिस्टम का नया वर्जन जारी कर दिया है। कंपनी ने ios 10.3, macOS 10.12.4, watchOS 3.2 और tvOS 10.2 का अपडेट जारी कर दिया है। आईफोन यूजर अपडेट के लिए iTunes चेक कर सकते हैं। आईफोन के iOS 10.3 के अपडेट में सबसे खास बात ये है कि अब आप अपने खोये हुए AirPods को माय आईफोन ऐप के जरिए खोज सकते हैं। ऐप में एयर पॉड्स के लास्ट यूज का मैप और उससे कनेक्टेड आईफोन को दिखाएगा। यदि एयर पॉड्स आईफोन से कनेक्ट नहीं है तो ऐप में लास्ट यूज का मैप दिखेगा। जिसके बाद यूजर्स एयर पॉड्स के अलार्म को बजा कर आसानी से खोज सकते हैं। आईफोन यूजर्स आईओएस 10.3 के अपडेट के साथ अब Siri के जरिए क्रिकेट स्कोर और कार में पेट्रोल पर नजर रख सकते हैं। साथ ही इस अपडेट के बाद आईट्यून्स पर मौजूद मूवी को मल्टीपल डिवाइस पर देख सकते हैं।     ऐसे अपडेट करें iOS 10.3 आईफोन यूजर्स अपडेट के लिए आप सेटिंग्स में ‘Software Update’ चेक कर सकते हैं, हालांकि इंस्टॉल और अपडेट से पहले आप आईक्लाउड में जरूरी फाइल का बैकअप ले लें। साथ ही इस बात का ख्याल रखें आपका फोन वाई-फाई से कनेक्ट और उसमें 50 फीसदी बैटरी हो।
होली का तोहफा देते हुए भारत संचार निगम लिमिटेड (BSNL) ने रिलायंस जियो के टक्कर में सस्ता डाटा प्लान लॉन्च कर दिया है। गैजेट्स नाउ की रिपोर्ट के मुताबिक 156, 198, 291 और 549 रुपये के प्लान को ज्यादा डाटा के साथ अपग्रेड किया गया है। रिपोर्ट में कहा गया है कि 156 रुपये के पैक में पहले जहां 10 दिन वैधता के साथ 4 जीबी डाटा मिलता था, वहीं अब 7 जीबी डाटा 28 दिन की वैधता के साथ मिल रहा है। 198 रुपये वाले पैक को पहले जैसा ही रखा गया लेकिन डाटा को 4 जीबी बढ़ाया गया है।  वहीं 291 वाले प्लान में 28 जीबी डाटा 28 दिन की वैलिडिटी के साथ मिल रहा है, जबकि 549 रुपये वाले प्लान में 30 दिन की वैधता के साथ 30 जीबी डाटा मिल रहा है। बीएसएनएल का यह ऑफर 17 मार्च 2017 या उससे पहले रिचार्ज करवाने वालों को ही मिलेगा। यह ऑफर नए और मौजूदा दोनों प्रकार के ग्राहकों के लिए है। बता दें कि एयरटेल ने भी होली के मौके पर सरप्राइज ऑफर पेश किया है जिसके तहत पोस्टपेड ग्राहकों को फ्री में 30 जीबी 4जी मिल रहा है। जियो के आने के बाद ग्राहकों को लुभाने में सभी कंपनियां लगी हैं इसमें बीएसएनएल भी पीछे नहीं है।
आए दिन ई-मेल हैक, फोन हैक, सोशल मीडिया अकाउंट हैक होने की खबरें आ रही हैं। इसी बीच जीमेल को हैक करने के लिए हैकरों ने एक नया रास्ता चुना है। यदि आप हैकर्स के इस नए चाल में फंस जाते हैं तो आपका जीमेल डाटा सेकेंडों में गायब हो सकता है। रिपोर्ट के मुताबकि हैकर्स आपके किसी रिश्तेदार के नाम से जीमेल अकाउंट बनाकर आपको मेल कर रहे हैं। ताकि आपको आसानी से फंसाया जा सके। इस मेल में एक अचैटमेंट भेजा जा रहा है जो PDF, वर्ड डॉक जैसी फाइल में है। आप जैसी ही अटैचमेंट के प्रीव्यू के लिए क्लिक करते हैं तो आपको नए विंडो में साइनइन करने का विकल्प मिलता है और यहीं से आपके डाटा को चुराया जाता है।
अभी तक आप गूगल प्ले स्टोर से फ्री में डाउनलोड कर रहे हैं लेकिन आपकी यह आजादी जल्द ही खत्म होने वाली है। इकोनॉमिक टाइम्स की रिपोर्ट के मुताबिक भारत में कारोबार करने वाली सभी विदेशी कंपनियों से टैक्स लिया जाएगा। इस टैक्स का गूगल टैक्स दिया गया है। रिपोर्ट के मुताबिक कोई भी अस्थायी विदेशी कंपनी भारत में कारोबार करती है तो उसे अपनी उस कमाई का 6 फीसदी टैक्स देना होगा। दरअसल सरकार का कहना है कि कई बार इन कंपनियों की कमाई इतनी हो जाती हैं कि देश की कंपनियां पीछे छूट जाती हैं। अब यदि ऐसा होता है तो आपको ऐप डाउनलोड करने के पैसे देने पड़ सकते हैं क्योंकि जब कंपनियों को टैक्स देना पड़ेगा तो वे इसकों दूसरे रास्ते से निकालने की कोशिश करेंगी। यह टैक्स ऑनलाइन होने वाली सभी कमाई पर लागू होगा चाहे वह विज्ञापन से हो या फिर ऐप की डाउनलोडिंग से।
जियो की फ्री सर्विस यानी हैप्पी न्यू इयर ऑफर 31 मार्च को खत्म हो रहा है। इसके पहले आपके पास जियो के हैप्पी न्यू इयर ऑफर को जारी रखने के लिए जियो प्राइम मेंबरशिप है, लेकिन अब सवाल ये है कि यदि आप जियो की प्राइम मेंबरशिप नहीं लेते हैं तो आपको क्या फायदे होंगे और क्या नुकसान होंगे। चलिए जानते हैं।
शनिवार को 5 राज्यों में हुए विधानसभा चुनाव के रिजल्ट आने वाले हैं। सबकी नजरें इन पांच राज्यों के चुनाव परिणाम पर टिकी हैं। यदि आप उन लोगों में से एक हैं जो काम के साथ-साथ चुनाव परिणाम देखना चाहते हैं तो आप इन ऐप की मदद ले सकते हैं।
टेलीकॉम बाजार में धमाल मचाने के बाद रिलायंस जियो अब सस्ते स्मार्टफोन लाने की तैयारी कर रहा है। रिपोर्ट के मुताबिक कंपनी इस साल के अंत तक बाजार में 2000 रुपये के बजट का स्मार्टफोन लॉन्च कर सकती है। इसके लिए रिलायंस जियो ने गूगल से हाथ मिलाया है। इस प्रोजेक्ट का सीधा मक्सद रिलायंस जियो के 4 जी नेटकर्क को दूर-दराज के गांवों तक फैलाना है।  जियो और गूगल के साझेदारी वाले स्मार्टफोन की चर्चा उसी समय से है जब जनवरी में गूगल के सीईओ सुंदर पिचाई भारत दौरे पर आए थे। पिचाई ने उस दौरान कहा था कि भारत में 2,000 रुपये के स्मार्टफोन की बड़ी आवश्यकता है। अब द हिंदू बिजनेस लाइन के सूत्रों से मिली खबर के मुताबिक गूगल और रिलायंस जियो द्वारा बनाए जा रहे एंड्रॉयड स्मार्टफोन इस साल के आखिर तक बाजार में लॉन्च हो सकते हैं।  गूगल की साझेदारी को लेकर कहा जा रहा है कि स्मार्टफोन के माध्यम से गूगल को उन यूजर्स से कनेक्ट होने का मौका मिलेगा, जो पहली बार इंटरनेट का इस्तेमाल कर रहे हैं। साथ ही यह भी खबर है कि गूगल और रिलायंस जियो मिलकर स्मार्ट टीवी के साफ्टवेयर पर भी काम कर रहे है और कंपनी इस साल के अंत तक इस सुविधा को भी लॉन्च कर सकती है।
व्हाट्सऐप पर सभी चैट अब एन्क्रिप्ट किए हुए होते हैं। लेकिन अगर किसी के हाथ आपका स्मार्टफ़ोन आ जाए तो वो आपके व्हाट्सऐप के चैट आसानी से पढ़ सकता है। अगर एंड्राइड अथॉरिटी की मानें तो जल्दी ही व्हाट्सऐप इसका समाधान पेश कर सकता है। ऐसी परेशानी को दूर करने के लिए व्हाट्सऐप एक पासवर्ड लगाने का विकल्प लोगों को दे सकता है। एंड्राइड अथॉरिटी की रिपोर्ट के मुताबिक़ ये जानकारी उसे व्हाट्सऐप के ट्रांसलेशन के प्रोग्राम में दिखाई दिया। ये मैसेज अंग्रेज़ी से डच भाषा में ट्रांसलेशन के संबंध में था। इस संदेश में "एंटर द कर्रेंट सिक्स डिजिट पासवर्ड" लिखा हुआ था। इसके साथ में "एंटर अ रिकवरी ईमेल एड्रेस" भी लिखा हुआ था जिसका मतलब है ऐसे पासवर्ड लगाने पर आपको व्हाट्सऐप के साथ एक ईमेल एड्रेस भी देना पड़ेगा।
डिजिटल पेमेंट को बढ़ावा देने के लिए प्रधानमंत्री मोदी की ओर से लांच मोबाइल ऐप का नाम BHIM है। बिना इंटरनेट के काम करने वाले इस BHIM ऐप का पूरा नाम 'भारत इंटरफेस फॉर मनी' है। यह UPI बेस्ड पेमेंट सिस्टम पर काम करेगा।
पैन कार्ड पाने के लिए लगने वाला लंबा समय जल्द ही खत्म हो सकता है। राज्य मंत्री संतोष कुमार गंगवार ने बताया कि इनकम टैक्स विभाग इन दिनों एक नए मोबाइल ऐप पर काम कर रहा है। इस ऐप की मदद से यूजर ऑनलाइन टैक्स जमा कर सकेगा, टैक्स रिफंड के बारे में जान सकेगा और आधार कार्ड के इस्तेमाल कर पैन कार्ड भी प्राप्त कर सकता है।  शुक्रवार को राज्य वित्त मंत्री संतोष कुमार गंगवार ने लोकसभा को दिये लिखित बयान में कहा कि इनकम टैक्स विभाग आधार कार्ड आधारित रियल टाइम बेस्ड पैन कार्ड जारी करने जा रहा है। पैन कार्ड जारी करने के लिए आईटी विभाग कॉर्पोरेट मंत्रालयों की के पोर्टल से लिंड रहेगी। इनकम टैक्स विभाग ऑनलाइन पैन ऐपलिकेशन की सुविधा उपलब्ध कराएगा। इसके लिए डिजिटल सिग्नेचर या आधार कार्ड आधारित ई-सिग्नेचर का प्रयोग किया जाएगा।  ऐप के जरीये पैन कार्ड बनाने के लिए बायोमैटिक पहचान और अंगूठे के निशान का इस्तेमाल किया जाएगा। जिसके बाद ग्राहक की जन्म तिथि और पता संबंधी जानकारी आधार कार्ड से ही मिल जाएगी। एक रिपोर्ट की माने तो अब तक 111 करोड़ आधार नंबर जारी किए जा चुके हैं। इनका इस्तेमाल सिम लेने, बैंक खाता खोलने आदि के अलावा आधार बेस्ड पेमेंट सिस्टम के जरिए डिजिटल पेमेंट करने में किया जा रहा है।
रिलायंस जियो का हैप्पी न्यू ऑफर 31 मार्च को खत्म हो रहा है। ऐसे में जियो यूजर्स की बेचैनी बढ़ गई है। कई यूजर्स इस बात से परेशान हैं कि आखिर जियो के बैलेंस कैसे कौन से नंबर से चेक होंगे। वैसे भी 1 अप्रैल से जियो की फ्री सेवा खत्म हो रही है तो बैलेंस का हिसाब तो रखना ही होगा। जहां तक बैलेंस चेक करने का सवाल है तो पहला तरीका आपके पास ही है यानी माय जियो ऐप में है। माय जियो ऐप में साइनइन करके आप सभी प्रकार के बैलेंस पता लगा सकते हैं। इसके अलावा दूसरा रास्ता Ussd कोड के जरिए जो आप अन्य कंपनियों के बैलेंस चेक करने के लिए यूज करते हैं।
स्मार्टफोन हो, टैबलेट या लैपटॉप हो, आजकल ऐसी कई वेबसाइट हैं जहां जाने पर आपकी स्क्रीन पर एक पॉप-अप दिखाई देता है। इसमें आपके लोकेशन की जानकारी मांगी जाती है। आपके पास उसे मना करने का विकल्प होता है। लेकिन यहां ये ध्यान रखना होगा कि जब भी आप उस वेबसाइट पर जाएंगे ये मनाही हर बार करनी पड़ेगी। होता क्या है कि आपने एक बार वेबसाइट पर जाकर वो पेज बंद कर दिया और यदि तुरंत फिर से उस वेबसाइट पर जाएंगे तो वो सवाल आपकी स्क्रीन पर दोबारा आ जाएगा। ज़ाहिर है, ये किसी को पसंद नहीं आएगा। लेकिन ख़ास कर खबरों वाली वेबसाइट के लिए ये जानकारी बहुत अहम होती है। टाइम्स ऑफ इंडिया, एनडीटीवी, इंडिया टुडे जैसी वेबसाइट पर ये आम बात है।
फेसबुक ने लाइव वीडियो के बाद अब लाइव ऑडियो स्ट्रीमिंग सर्विस भी शुरू कर दी है। इसके जरिए यूजर अब फेसबुक पर रेडियो की तरह ऑडियो ब्रॉडकास्ट कर पाएंगे। हालांकि यह फीचर अभी अगले साल तक ही सबके लिए उपलब्ध हो पाएगा। अभी फेसबुक इस फीचर की कुछ कंपनियों के साथ मिलकर टेस्टिंग करेगी। 
ई-कॉमर्स साइट अमेजॉन इंडिया पर आईफोन 7 और आईफोन 7 प्लस की बिक्री शुरू हो गई है। अमजॉन दोनों फोन पर 10,001 रुपये तक की छूट दे रही है। आईफोन 7 के 32 जीबी वेरियंट की बात करें तो यह फोन 16 फीसदी डिस्काउंट के साथ 49,999 रुपये में मिल रहा है, जबकि इसकी कीमत 60,000 रुपये है। वहीं आईफोन 7 का 128 जीबी वाला वेरियंट 59,999 रुपये में मिल रहा है, जबकि इसकी कीमत 70,000 रुपये है। आईफोन 7 का 256 जीबी वाला वेरियंट 70,215 रुपये में बिक रहा है, जबकि उसकी कीमत 80,000 रुपये है। आईफोन 7 प्लस की बात करें तो इसका 32 जीबी वाला वेरियंट 61,999 रुपये में बिक रहा है जबकि इसकी वास्तविक कीमत 72,000 रुपये है। वहीं 128 जीबी वेरियंट वाला फोन 82,000 के बजाय 71,999 रुपये में आपको मिल जाएगा। हालांकि 256 जीबी वाले वेरियंट पर कोई छूट नहीं है यानी यह फोन आपको आपका हो जाएगा। इसकी कीमत 82,000 रुपये है। वहीं आईफोन 7 प्लस के 256 जीबी वेरिएंट पर सिर्फ 22 रुपये की छूट दी जा रही है। आईफोन 7 प्लस का 258 जीबी वेरियंट  91,978 रुपये में आपको मिल जाएगा। इसकी कीमत 92,000 रुपये है। हालांकि phone 7 और iphone 7 प्लस पर मिलने वाला छूट सीमित समय के लिए ही है। बता दें कि इससे पहले से फ्लिपकार्ट पर भी आईफोन 7 और आईफोन 7 प्लस की सेल हो रही है।
फेसबुक यूजर्स के लिए एक अच्छी खबर है। फेसबुक जल्द ही अपना लाइव फीचर डेक्सटॉप वर्जन के यूजर्स के लिए भी लाने जा रहा है। यूजर अपने वेबकैम का प्रयोग करके फेसबुक पर लाइव कर सकता है। फेसबुक ने अपने ब्लॉग पर इस बात की जानकारी दी। फेसबुक ने लिखा कि डेक्सटॉप पर फेसबुक लाइव का फीचर पहले केवल पेज पर उपलब्ध था, लेकिन अब लाइव बटन का फीचर स्टेट्स अपडेट के साथ भी उपलब्ध होगा। फेसबुक ने इसके साथ एक और फीचर जोड़ा है जिससे वीडियो की स्ट्रीमिंग में भी आसानी होगी।  सोशल साइट फेसबुक ने लिखा कि इस अपडेट से लोग आसानी से अपनी स्क्रीन शेयर कर सकते है। फेसबुक लाइव के दौरान लोग इसमें ग्राफिक्स जोड़ने जैसे अन्य फीचर का भी प्रयोग कर सकते हैं। इस फीचर की मदद से आप अपने दोस्तों के साथ अपने पीसी गेमप्ले को भी शेयर कर सकते हैं और उनके साथ खेल सकते हैं।  कंपनी का कहना है कि डेक्सटॉप पर फेसबुक लाइव के आने से यह ट्विटर जैसी सोशल साइट से आगे निकलेगा और इसका मुकाबला सीधा यूट्यूब से होगा। रिपोर्ट की मानें तो फेसबुक का यह फीचर आगे इंटरव्यू और प्रश्नोत्तर का एक बेहतर विकल्प बनेगा। हालांकि रिपोर्ट में कहा गया है कि फेसबुक लाइव में अभी कई तरह की दिक्कत हो रही हैं। लेकिन फेसबुक ने जल्द से जल्द इस स्मस्या को सुलझा लेने का वादा किया है। 
अभी तक आप स्मार्ट फोन यूज कर रहे हैं लेकिन इस साल के अंत तक आप स्मार्ट जैकेट भी पहनकर घूम सकते हैं। दरअसल गूगल और Levi’s ने मिलकर एक कनेक्टेड स्मार्ट जैकेट बनाया है जो आर्टिफिशियल इंटेलिजेंस (AI) से लैस है।  यह गूगल के प्रोजेक्ट jacquard का पहला कमर्शियल कनेक्टेड जैकेट होगा जो टचक्रीन तकनीक से लैस होगा। यह जैकेट साल 2017 के अंत तक बाजार में आ सकता है। दरअसल इस जैकेट को कंडक्टीव फाइबर्स से तैयार किया गया है। यह जैकेट आपके स्मार्टफोन से ब्लूटूथ के जरिए जुड़ा होगा। यह जैकेट उन बाइक राइडर्स के लिए काफी मददगार होगा। यह आपके फोन पर आने वाले नोटिफिकेशन को भी बताएगा और आपको रास्ता भी बताएगा। इस जैकेट के पहनने के बाद आप मोबाइल को जेब से निकाले बिना बात भी कर सकते हैं। जैकेट में लगे टैग को निकालकर इस धोया भी जा सकेगा। इस जैकेट की कीमत 350 अमेरिकी डॉलर यानी करीब 23,000 रुपये है।
हाल ही में Uber में बग निकालने वाले आनंद प्रकाश एक बार फिर चर्चा में हैं। आनंद प्रकाश एक ऐसा भारतीय नाम जिनकी हैकिंग का लोहा फेसबुक, फ्लिपकार्ट और उबर जैसी दिग्गज कंपनियां मानती हैं। आनंद प्रकाश वैसे तो राजस्थान के भादरा शहर से हैं, लेकिन उन्हें बैंगलुरू का एथिकल हैकर कहा जाता है। आनंद वेब ऐप्लिकेशन सिक्योरिटी बेस्ड ब्लॉग चलाते हैं। आनंद की उम्र महज 24 साल है। वे ई-कॉमर्स वेबसाइट फ्लिपकार्ट में सिक्योरिटी इंजीनियर के तौर पर काम भी कर चुके हैं। कॉलेज की पढ़ाई के बाद गुड़गांव पुलिस की क्राइम ब्रांच में इंटर्नशिप करने वाले आनंद फेसबुक में 90 से ज्यादा बग निकाल चुके हैं। फेसबुक ने बग बाउंटी लिस्ट में आनंद को चौथे नंबर पर रखा है। फेसबुक ने बतौर ईनाम आनंद को अब तक 10 लाख रुपये से ज्यादा दिए हैं। आनंद ने जिस बग का पता लगाया था उसके जरिए हैकर किसी भी यूजर के फोटो, मैसेज, वीडियो, क्रेडिट या डेबिट कार्ड की जानकारी आसानी से हासिल कर सकता था। Uber में बग निकलाने के कारण आनंद एक बार फिर चर्चा में हैं। आनंद ने ट्विटर और गूगल में भी सिक्योरिटी खामियां निकाली है जिसके एवज में उन्हें 1.2 करोड़ रुपये मिले हैं। उन्होंने 2015 में Zomato के 62.5 मिलियन यूजर्स को हैक कर लिया था। आनंद ने अब तक जिन कंपनियों में बग निकाला है उनमें Dropbox, ebay, Paypal, SoundCloud, PikaPay, Google, Redhat जैसी कंपनियां शामिल हैं।
नोटबंदी के बाद से ही कैशलेश इकोनॉमी की मुहिम तेज हो गई है। इसमें पेटीएम, मोबिक्विक जैसे पेमेंट वॉलेट लोगों की मदद भी कर रहे हैं। इसी कड़ी में गूगल ने भी जीमेल से भेजने और प्राप्त करने की घोषणा की है। अभी तक तो आप जीमेल से फोटो, वीडियो और डॉक्यूमेंट ही भेजते थे लेकिन जल्द ही आप पैसे भी भेज सकेंगे। अब आप सोच रहे होंगे कि इसके लिए भी एक ऐप रखना होगा तो आप गलत हैं क्योंकि आप अपने फोन में मौजूद जीमेल ऐप से ही पैसे ट्रांसफर कर सकेंगे।  गूगल के प्रोडक्ट मैनेजर मैनेज Sam Kansara ने ब्लॉग के जरिए बताया है कि जीमेल से पैसा ट्रांसफर ठीक उसी तरह होगा जैसा कि आप कोई ई-मेल में अटैचमेंट भेजते हैं। इसके लिए आपको गूगल वॉलेट और बैंक अकाउंट का विकल्प होगा। फिलहाल यह फीचर अमेरिका में एंड्रॉयड यूजर्स के लिए ही उपलब्ध है। उम्मीद है कि जल्द ही इस फीचर को ग्लोबली जारी कर दिया जाएगा।
सैमसंग गैलेक्सी 7 की बैटरी में कुछ ख़राबी के कारण उसने दुनिया भर से अपने स्मार्टफोन वापस लेने का फैसला किया है। ऐसा करने से कंपनियों का नाम ख़राब होता है। लेकिन ये समझना ज़रूरी है कि ऐसा होता क्यों है? स्मार्टफोन के गिरने से लिथियम आयन बैटरी फट सकती है, जो किसी के लिए भी ख़तरनाक होता है। अगर स्मार्टफोन में लगाने के लिए सस्ती बैटरी ख़रीदते हैं तो उनके साथ भी ऐसा हो सकता है कि बैटरी फूल जाए और विस्फोटक बन जाए। अगर बैटरी ख़राब है तो ऐसा हो सकता है लेकिन बढ़िया बैटरी का अगर तापमान बहुत ज़्यादा हो जाएगा तो भी ऐसा हो सकता है। स्मार्टफोन और दूसरे इलेक्ट्रॉनिक डिवाइस में जो लिथियम आयन बैटरी इस्तेमाल होती है वो आम तौर पर बहुत सुरक्षित होती हैं। लेकिन जैसे-जैसे स्मार्टफोन की प्रोसेसिंग की क्षमता बढ़ रही है बैटरी टेक्नोलॉजी उस रफ़्तार से नहीं सुधर रही है।
बर्सिलोना में हालिया हुए मोबाइल वर्ल्ड कांग्रेस में लॉन्च हुआ मोटो जी5 प्लस 15 मार्च को भारत में लॉन्च होगा और उसी दिन से यह फोन एक्सक्लूसिव तौर पर फ्लिपकार्ट पर मिलने लगेगा। फ्लिपकार्ट ने वेबसाइट पर प्रोमोशन भी शुरू कर दिया है। साथ ही कंपनी ने ट्वीट करके भी इसकी जानकारी दी है। मोटो जी5 प्लस की स्पेसिफिकेशन और कीमत Moto G5 Plus में 1080x1920 रिजॉल्यूशन वाला 5.2 इंच की फुल एचडी डिस्प्ले, 2GHz स्नैपड्रैगन 625 ऑक्टाकोर प्रोसेसर, 3GB और 4GB रैम वेरिएंट के साथ 32GB और 64GB इंटरनल मेमोरी जिसे 128GB तक बढ़ाया जा सकता है। डुअल ऑटो फोकस के साथ 12 मेगापिक्सल का रियर कैमरा है। जो 4K वीडियो रिकॉर्ड कर सकता है।   .@Moto_IND A big warm welcome to #MotoG5PlusonFlipkart! The most awaited G is all set to be available exclusively on Flipkart on the 15th. pic.twitter.com/T4abYoD7Oq — Flipkart (@Flipkart) March 7, 2017 इसमें 3000mAh की नॉन-रिमूवेबल बैटरी है। इसमें टर्बो पावर बैटरी चार्जिंग सपोर्ट है जिसे लेकर कंपनी का दावा है 15 मिनट की चार्जिंग के बाद फोन की बैटरी 6 घंटे तक चल सकती है।  हालांकि फोन की कीमत का अभी खुलासा नहीं हुआ लेकिन बताया जा रहा है कि इसके 2 जीबी/32 जीबी वेरियंट की कीमत 15,300 रुपये और 3 जीबी/32जीबी वेरियंट की कीमत 19,700 रुपये हो सकती है। वहीं 4 जीबी/64 जीबी वेरियंट की कीमत कोई जानकारी एमडब्ल्यूसी 2017 में नहीं दी गई।
आसुस ने अपने लैपटॉप जेनबुक का अपडेटेड वर्जन लॉन्च किया है। 13 इंच के लैपटॉप जेनबुक UX330 की कीमत 76,990 रुपये से शुरू होकर 96,990 रुपये तक जाती है। इस लैपटॉप में आसुस ने वहीं पुरानी ऐलुमिनियम बॉडी दी है जो इसके पहले वाले मॉडल में थी। लैपटॉप दो रंग रोज गोल्ड और क्वार्टज ग्रे में उपलब्ध है। जेनबुक को ऑनलाइन और ऑफलाइन दोनों ही तरह से लोग खरीद सकते हैं।  जेनबुक की इस रेंज में पांच लैपटॉप मौजूद हैं। इन सभी वेरिएंट्स में 13.3 इंच का डिस्प्ले दिया गया है। सबसे सस्ते वेरिएंट में एफएचडी पैनल है जबकि अन्य सभी वेरिएंट में QHD+ डिस्प्ले लगा है। लैपटॉप इंटेल कोर आई5 और इंटेल कोर आई7 दो प्रोसेसर के विकल्प में उपलब्ध है।  सभी पांचों लैपटॉप में 8जीबी का रैम है, वहीं स्टोरेज क्षमता की बात करें तो इसमें 256जीबी और 512जीबी के दो विकल्प हैं। लैपटॉप का मोटाई 13.5एमएम है और इसका वजन 1.2 किग्रा है। साथ ही कंपनी सभी लैपटॉप पर दो साल की वारंटी दे रही है। 
गूगल प्ले स्टोर पर ढेर सारे बदलाव जल्दी ही हो सकते हैं। जैसे-जैसे लोग वॉइस सर्च पर पहले से ज्यादा भरोसा कर रहे हैं वैसे-वैसे एंड्राइड पुलिस की रिपोर्ट के अनुसार प्ले स्टोर के एंटरटेनमेंट सेक्शन का नाम भी बदला जा सकता है। इस रिपोर्ट के अनुसार गूगल प्ले स्टोर में ऐसे कई बदलाव की फिलहाल टेस्टिंग चल रही है। आम तौर पर गूगल एक एक करके ऐसे बदलाव करता है पर अब पहली बार इतने सारे बदलाव एक साथ किये जा रहे हैं। कई लोगों को ये बदलाव अब अपने स्मार्टफोन के प्ले स्टोर में दिखाई दे रहे हैं। बदलाव में गूगल प्ले स्टोर का बैनर अब नए रूप में दिखाई देगा, सर्च बार को फिलहाल प्ले स्टोर से हटा कर स्क्रीन पर अलग जगह दी गयी है और जो अलग-अलग सेक्शन दिखाई देते हैं उनके अंदाज में भी बदलाव किया गया है। मूवीज, बुक्स और म्यूजिक को एक साथ समेट कर एंटरटेनमेंट सेक्शन को तैयार किया गया है। प्ले स्टोर पर अब बोल कर कुछ भी सर्च करना संभव है। गूगल प्ले स्टोर दुनिया का सबसे बड़ा ऐप स्टोर है जिसमे 20 लाख से भी ज्यादा ऐप हैं। दुनिया भर के 80 फीसदी स्मार्टफोन एंड्राइड ऑपरेटिंग सिस्टम पर चलते हैं इसलिए इस ऐप स्टोर से डाउनलोड भी बहुत ज्यादा होते हैं। एंड्राइड और प्ले स्टोर चलाने वाली कंपनी गूगल है और वो दुनिया की सबसे बड़ी मोबाइल ऑपरेटिंग सिस्टम चलाती है।
कैमरा फोन के नाम से जानी-जाने वाली चाइनीज स्मार्टफोन निर्माता कंपनी ओप्पो 23 मार्च को भारत में अपना पहला डुअल सेल्फी कैमरा वाला स्मार्टफोन Oppo F3 Plus को लॉन्च करेगी। कंपनी ने इसकी जानकारी ट्वीट करके दी है। ओप्पो के ओर से किए गए ट्वीट में कहा गया है कि ओप्पो एफ3 प्लस भारत के साथ-साथ इंडोनेशिया, म्यांमार, फिलीपींस और वियतनाम में भी लॉन्च होगा। हालांकि फोन की कीमत सभी बाजारों में अलग-अलग होगी। बता दें कि Oppo F3 Plus ओप्पो का पहला डुअल सेल्फी कैमरा वाला स्मार्टफोन होगा। पहला कैमरा 16 मेगापिक्सल का और दूसरा 8 मेगापिक्सल का होगा। "The force of an all-new #SelfieExpert is looming over the horizon. It’s coming on the 23rd of March. Are you ready?#OPPOF3Plus" pic.twitter.com/s7r9NqVpHa — OPPO Mobile India (@oppomobileindia) March 15, 2017
ऑनलाइन वीडियो स्ट्रीमिंग कंपनी नेटफ्लिक्‍स ने भारती एयरटेल, वीडियोकॉन डी2एच और वोडाफोन के साथ साझेदारी करने की घोषणा की है। इस साझेदारी के बाद नेटफ्लिक्‍स के लोकप्रिय कार्यक्रम डीटीएच और मोबाइल पर आसानी से देखे जा सकेंगे। इस साझेदारी के बाद नेटफ्लिक्स मुंबई में अपना ऑफिस खोलने जा रही है।  इस डील के तहत एयरटेल और वोडाफोन की डीटीएच सर्विस को नेटफ्लिक्स के ऐप में दिया जाएगा। इससे पहले नेटफ्लिक्स ने शाहरुख खान और उनके प्रॉडक्शन हाउस रेड चिलीज एंटरटेनमेंट से करार किया है जिसके तहत शाहरुख की फिल्में नेटफ्लिक्स पर एक्सक्लूसिव दिखार्ई जाएंगी। यह करार अगले 3 साल के लिए है। पहली बार भारत की यात्रा पर आए नेटफ्लिक्‍स के सह-संस्‍थापक ने नई दिल्ली में साझेदारी का ऐलान करते हुए कहा, 'हमारी इच्छा है कि टीवी की पहुंच वहां तक हो जहां तक इंटरनेट पहुंच सकता है। मोबाइल यूजर्स के लिहाज से भारत दुनिया का तीसरा सबसे बड़ा मार्केट है। हम भारतीय यूजर्स के लिए बहुत सारी सीरीज लाने वाले हैं।' बता दें कि नेटफ्लिक्स एक वीडियो स्ट्रीमिंग मोबाइल ऐप है जिसके जरिए यूजर्स को ऑन डिमांड वीडियो मुहैया कराया जाता है। इस ऐप के जरिए आप आप मनचाही फिल्में और पंसद का टीवी शो देख सकते हैं। नेटफ्लिक्स की सेवा 130 देशों में है।
जियो के प्राइम मेंबर की शुरुआत के बाद अनिल अंबानी की कंपनी रिलायंस कम्यूनिकेशन (आरकॉम) भी डाटा वार में कूद पड़ी है। आरकॉम ने होली के मौके अपने ग्राहकों को शानदार तोहफा देते हुए अब तक का सबसे सस्ता 4G डाटा प्लान लॉन्च किया है। telecomtalk.info की रिपोर्ट के मुताबिक Joy of Holi ऑफर के तहत सिर्फ 49 रुपये में 28 दिनों की वैधता के साथ 1 जीबी 4जी डाटा मिलेगा। साथ ही 20 रुपये का टॉकटाइम भी मिलेगा। वहीं 2जी डाटा अनलिमिटेड रहेगा। 4जी नेटवर्क पर प्रतिदिन डाटा यूज की कोई सीमा नहीं है। साथ ही सभी नेटवर्क पर 25 पैसे प्रति मिनट वॉयस कॉलिंग रहेगी।   फोटो- telecomtalk.info 99 रुपये वाले प्लान में 2 जीबी 4जी डाटा मिलेगा आरकॉम से आरकॉम पर अनलिमिटेड कॉलिंग है। वहीं 3जी नेटवर्क वाले ग्राहक 99 रुपये में 28 दिनों तक अनलिमिटेड डाटा यूज कर सकेंगे। साथ ही 20 रुपये का टॉकटाइम भी मिलेगा। जबकि 149 रुपये वाले प्लान में आपको 3 जीबी 4जी डाटा मिलेगा। इसमें भी  आरकॉम से आरकॉम पर अनलिमिटेड कॉलिंग है। हालांकि ये सभी प्लान नए ग्राहकों के लिए हैं।
अगर आप नया एयरकंडिशनर खरीदने की सोच रहे हैं तो नए स्टार रेटिंग सिस्टम का इस्तेमाल करना चाहिए। भारत में विभिन्न जलवायु क्षेत्रों के मुद्दे का समाधान तलाशते हुए ब्यूरो एनर्जी एफिशियंसी (बीईई) ने ISEER नाम से एयर कंडीशनर की रेटिंग जानने के लिए एक नया स्टार रेटिंग सिस्टम शुरू किया है। नए एसी स्टार रेटिंग सिस्टम पर 7000 रुपये के करीब ज्यादा कीमत चुकाकर बिजली बिल में औसतन 1500 रुपये तक की बचत करना संभव हो सकता है। भारत के अलग-अलग हिस्‍सा का तापमान अलग होता है। पूरे देश में एक समान गरमी नहीं पड़ती। लेकिन एसी के लिए 35 डिग्री सेल्सियस के एक तय तापमान पर स्टार रेटिंग का सिस्टम तैयार किया गया। जिसको लेकर कई सवाल भी उठते रहे हैं। लेकिन अब नए एसी स्टार रेटिंग ‌सिस्टम के जरिए इस समस्या से निजात मिल सकती है। बीईई के एक बयान के मुताबिक उच्च तापमान के दौरान एयर कंडीशनर की परफॉर्मेंस को ध्यान में रखते हुए ISEER (इंडियन सीजनल एनर्जी एफिशियंसी रेश्यू) को तैयार किया गया है।"
फेसबुक अब कमेंट बॉक्स में जीआईएफ बटन जोड़ने की तैयारी में है। रिपोर्ट के मुताबिक फेसबुक अपने कुछ फीसदी यूजर के साथ मिलकर इस फीचर पर काम कर रहा है। इस फीचर में यूजर कमेंट बॉक्स में अपनी प्रतिक्रिया एनिमेटेड फॉर्म में दे सकता है।  मीडिया से बातचीत में फेसबुक ने कहा कि सभी लोग जीआईएफ को पसंद कर रहे है और लोग इसे कमेंट के रूप में काम कर सकते हैं। इसलिए हम इस फीचर पर काम कर रहे हैं। लेकिन अभी हम इतना ही कह सकते हैं कि यह एक टेस्ट है। हालांकि कंपनी ने इस बात पर कुछ नहीं बोला है कि जीआईएफ के लिए फेसबुक किस कंपनी की मदद लेगी। उम्मीद है कि कंपनी इसके लिए जीआईएफ प्रदान करने वाली किसी लाइब्रेरी का प्रयोग करेगी।  मिली जानकारी के अनुसार कमेंट बॉक्स में जीआईएफ फीचर ठीक उसी तरह काम करेगा, जैसे वह मैसेंजर में काम करता है। फेसबुक यूजर कमेंट में इस वक्त भी जीआईएफ का प्रयोग कर सकते हैं। इसके लिए यूजर को गिप्पी, टेनोर या किसी अन्य जीआईएफ प्रोवाइडर से जीआईएफ लेना होगा। लेकिन यह एक लंबा प्रोसेस होता है, इसके लिए यूजर को यूआरएल को कॉपी करना होता है और उसे कमेंट बॉक्स में पेस्ट करना पड़ता है। फेसबुक के जीआईएफ बटन आने के बाद यह प्रक्रिया आसान हो सकती है। 
ताइवान की स्मार्टफोन निर्माता कंपनी एचटीसी के दो स्मार्टफोन HTC U Ultra की बिक्री सोमवार से भारत में शुरू हो गई है। फोन को HTC की वेबसाइट estore.htc.com से खरीदा जा सकता है। एचटीसी अल्ट्रा की कीमत 59,990 रुपये ।   HTC U Ultra की स्पेसिफिकेशन इसमें डुअल डिस्प्ले, 1440x2560 पिक्सल रिजॉल्यूशन वाला 5.7 इंच सुपर एलसीडी का प्राइमरी डिस्प्ले, सेकेंडरी डिस्प्ले 1040x160 पिक्सल रिजॉल्यूशन का है। फोन 64 जीबी और 128 जीबी स्टोरेज के वेरियंट में आएगा। इसमें 4 जीबी रैम, 2.15 गीगाहर्ट्ज क्वॉड-कोर क्वॉलकॉम स्नैपड्रैगन 821 प्रोसेसर, 12 अल्ट्रापिक्सल रियर कैमरा और फ्रंट कैमरा 16 मेगापिक्सल का है। फोन की मेमोरी को माइक्रोएसडी कार्ड के जरिए 2 टीबी बढ़ाया जा सकता है। फोन की बैटरी 3,000 एमएएच की है। कनेक्टिविटी का बात करें तो फोन में डुअल सिम सपोर्ट है। 4जी एलटीई, वीओएलटीई, जीपीएस/ए-जीपीएस, ब्लूटूथ वी4.2, वाई-फाई 802.11एसी, एनएफसी, एचटीसी कनेक्ट और यूएसबी 3.1 है। फोन के होम बटन पर फिंगरप्रिंट सेंसर भी है।
आइडिया सेल्युलर ने महिला दिवस के खास मौके पर प्राइवेट रिचार्ज फीचर जारी करने का ऐलान किया है। कंपनी के ओर से जारी एक बयान में कहा गया है कि इसी महीने इस फीचर को पूरे देश में लॉन्च कर दिया जाएगा। आइडिया के मुताबिक प्राइवेट रिचार्ज फीचर अब देश के 14 सर्किल में उपलब्ध है और इसे मार्च 2017 में देश भर में शुरू कर दिया जाएगा। आइडिया प्राइवेट रिचार्ज के लिए आपको टॉल फ्री नंबर 55515 पर 'कोड' लिखकर एक मैसेज भेजना होगा। जिसके बाद उन्हें एक वन-टाइम पासवर्ड मिलेगा। ओटीपी को किसी भी दुकानकार को देकर रिचार्ज करवाया जा सकता है। क्या है प्राइवेट रिचार्ज ? प्राइवेट रिचार्ज के जरिए आप बिना मोबाइल नंबर बताए रिचार्ज करवा सकते हैं। इसके लिए प्राइवेट रिचार्ज मोड (PRM) का विकल्प चुनना होता है उसके बाद कंपनी द्वारा जारी एक नंबर पर 'Private' लिखकर भेजना होता है। उसके बाद आपके पास OTP आएगा जिसे दिखाकर आप किसी भी मोबाइल रिचार्ज दुकान से रिचार्ज करवा सकते हैं। बता दें कि इससे पहले वोडाफोन ने भी पश्चिम बंगाल में प्राइवेट रिचार्ज फीचर जारी किया है। वोडाफोन प्राइवेड रिचार्ज के लिए मैसेज में 'Private' लिखकर उसे 12604 पर भेजना होगा। उसके बाद मोबाइल नंबर पर आए OTP के जरिए रिचार्ज कराया जा सकता है।
एयरटेल, जियो, वोडाफोन और बीएसएनएल के बाद आइडिया ने भी देश भर में रोमिंग फ्री करने का ऐलान किया है। रिपोर्ट के मुताबिक घरेलू रोमिंग पर इनकमिंग कॉल फ्री होगी। साथ ही कंपनी ने अंतरराष्ट्रीय रोमिंग पैक भी पेश किया है। इसका फायदा विदेश जाने वाले को आइडिया के ग्राहकों को होगा। 1 अप्रैल 2017 से देश भर में आइडिया का रोमिंग फ्री हो जाएगा, जिसका फायदा कंपनी के 20 करोड़ ग्राहकों को होगा। रोमिंग के दौरान इनकमिंग फ्री के साथ-साथ आउटगोइंग पर भी कोई चार्ज नहीं लगेगा और डाटा यूज पर भी कोई अतिरिक्त शुल्क नहीं लिया जाएगा। आइडिया के पोस्टपेड और प्रीपेड दोनों ग्राहकों के लिए 1 अप्रैल से देश भर में रोमिंग फ्री हो जाएगा। आइडिया के अंतरराष्ट्रीय रोमिंग पैक में 400 आउटगोइंग मिनट के अलावा रोज 100 एसएमएस, डाटा वॉल्यूम और असीमित इनकमिंग कॉल्स की सुविधा मिलेगी। इंटरनेशल रोमिंग के लिए 10 दिन और 30 दिन का बिजनेस पैक है। इस पैक की शुरुआत 1199 रुपये से लेकर 5999 रुपये तक है। 10 दिन वाले पैक की कीमत 1199 रुपये है। बता दें कि हाल ही में एयरटेल ने देश भर में रोमिंग फ्री का ऐलान किया है जो 1 अप्रैल 2017 से लागू होगा। ग्राहकों को मैसेज डाटा और कॉल्स के लिए कोई अतिरिक्त चार्ज नहीं देना होगा। वहीं एयरटेल के इंटरनेशनल रोमिंग पैक में 1 दिन, 10 दिन और 30 दिन ऑफर वाले शामिल हैं।
टेलिकॉम कंपनियों के बीच ग्राहकों को सस्ते डाटा देने की होड़ मची है। इसी बीच टेलीकॉम रेगुलेटरी अथॉरिटी ऑफ इंडिया (ट्राई) बेहद ही कम दाम में हाई-स्पीड वाई-फाई देने की योजना बना रही है। इसके लिए ट्राई देश की सभी टेलिकॉम कंपनियों और छोटे उद्यमियों की मदद लेगा। दरअसल ट्राई की योजना देश भर में 2 पैसे प्रति एमबी की दर से वाई-फाई देने की है। दूसरे शब्दों में कहें तो यदि इस योजना पर मुहर लग जाती है तो आपको सिर्फ 20.48 रुपये में 1 जीबी डाटा मिलेगा। ट्राई चाहता है कि देश में उन इलाकों के लोग भी इंटरनेट चला सकें जहां टेलिकॉम कंपनियां इंटरनेट नहीं पहुंचा पा रही हैं। ट्राई का कहना है कि इससे टेलिकॉम कंपनियों की कॉलिंग सर्विस की गुणवत्ता सुधरेगी। सूत्रों से मिली जानकारी के मुताबिक इस प्रस्ताव को हरी झंडी मिलने के बाद यूजर अपने मौजूदा मोबाइल नेटवर्क के अलावा सस्ते पब्लिक वाई-फाई हॉट्स-पॉट की ओर रुख करेंगे। उदाहरण के तौर पर यदि आपके इलाके में किसी टेलिकॉम कंपनी का नेटवर्क नहीं है लेकिन आप इंटरनेट यूज करना चाहते हैं तो आप वहां के वाई-फाई प्रोवाइडर्स से संपर्क कर सकते हैं जो आपको 2 पैसे प्रति एमबी की दर से वाई-फाई देगा।
ई-कॉमर्स साइट अमेजॉन इंडिया मोबाइल कार्निवाल शुरू हो गया है जो 29 से 30 मार्च तक चलेगा। इस कार्निवाल में अमेजॉन कई मोबाइल फोन पर भारी छूट दे रहा है। अमेजॉन वनप्लस 3टी, आईफोन 7, शिआमी रेडमी 4ए, सैमसंग गैलेक्सी ऑन7प्रो और अन्य स्मार्टफोन पर कैशबैक के साथ कई बंपर ऑफर दे रहा है।  वनप्लस 3टी पर मिल रहे छूट की बात करें इस पर 1250 रुपये कैशबैक है। यह ऑफर वनप्लस 3टी के 64जीबी और 128जीबी वेरिएंट पर है। इस फोन के साथ वोडाफोन का भी एक ऑफर है जिसके तहत यदि आप इस फोन में पहली बार वोडाफोन सिम का इस्तेमाल करते हैं तो कंपनी 1जीबी के डाटा रिचार्ज पर 14जीबी अतिरिक्त डाटा देगी।  वहीं आईफोन 7 और आईफोन 7 प्लस के सभी वेरिएंट्स पर लगभग 10 हजार रुपये की छूट मिल रही है। इसके आलावा मोटो एक्स फोर्स, लेनोवो जेड2 प्लस, मोटो जी4 प्लस जैसे अन्य फोन्स पर भी बंपर डिस्काउंट मिल रहे हैं। 
गूगल प्ले स्टोर पर 17 लाख ऐप हैं। लेकिन सभी ऐप ऐसे नहीं हैं जो आप फ्री डाउनलोड कर सकते हैं। कई ऐप ऐसे भी हैं जिनको डाउनलोड करने के लिए गूगल प्ले स्टोर को ही पैसे देने पड़ते हैं।
बुधवार को गूगल ने अपने मैसेजिंग एप ‘ऐलो’ को लांच कर दिया। एंड्रॉयड और आईओएस प्लेटफार्म पर उपलब्ध इस एप के भीतर चैट में ‘आर्टिफिशियल इंटेलिजेंस’ की सुविधा भी है, जिससे व्हाट्स एप और फेसबुक को कड़ी टक्कर मिलेगी। यानी ‘ऐलो’ को हैलो कराने के लिए गूगल ने अपनी बड़ी तैयारी कर ली है। ‘ऐलो’ एप चैटिंग की दुनिया का छठा एप होगा। अब तक चैटिंग के लिए एप्पल का आई-मैसेज, फेसबुक मैसेंजर, व्हाट्स एप, स्लैक (बड़े व्यवसायियों में प्रसिद्ध), और गूगल हैंगआउट्स का ही उपयोग किया जाता था। गूगल के प्रोडक्ट मैनेजर अमित फुले ने बताया कि यह एप यूजर को उसके परिवार और दोस्तों के बीच हर वक्त जीवंत बनाए रखता है। अक्सर हमारे फ्लाइट या कहीं खास जगह होने पर हमारा संवाद रुक जाता है, इसी बात को ध्यान में रखकर ‘ऐलो’ बनाया गया है। इसमें फोटो शेयरिंग के अलावा इमोजी, स्टिकर्स आदि की सुविधा भी होगी।
आईफोन 6 लवर्स के लिए खुशखबरी है, क्योंकि आईफोन 6 का 32 जीबी वेरियंट लॉन्चिंग से पहले अमेजॉन पर बिकने लगा है।  ऐप्पल ने अभी तक 32 जीबी वेरियंट वाले फोन को अधिकारिक रूप से लॉन्च नहीं किया है, हालांकि अमेजॉन पर 16 जीबी, 64 जीबी और 128 जीबी स्टोरेज वाले तीनों वेरियंट मिल रहे हैं।  अमेजॉन इंडिया पर आईफोन 6 के तीनों वेरियंट मंगलवार यानी 7 मार्च तक ही मिलेंगे। 32 जीबी ग्रे कलर वाला वेरियंट 1,701 छूट के साथ 28,999 रुपये में मिल रहा है। साथ ही एक्सचेंज ऑफर के तहत 8,550 रुपये तक की छूट मिल रही है। वहीं आईफोन 6 का 16जीबी वाला वेरियंट 30,399 रुपये में मिल रहा है। वहीं मीडिया रिपोर्ट के मुताबिक आईफोन 6 के 32 जीबी वेरियंट के भारत के साथ-साथ ताइवान और चीन में भी बिकने की खबर है।
आज सुबह से ही एयरटेल के 150 रुपये वाले प्लान की चर्चा थी लेकिन एयरटेल ने ऐसा कोई प्लान लॉन्च ही नहीं किया है। 150 रुपये में प्रतिदिन 1 जीबी डाटा देने वाला होली स्पेशल ऑफर पूरी तरह से अफवाह निकला है। इस संबंध में जब हमने एयरटेल के अधिकारियों से बात की तो उन्होंने इस ऑफर को खारिज कर दिया है। एयरटेल की ओर से कहा गया कि कंपनी ने ऐसा कोई प्लान लॉन्च नहीं किया है। क्या था प्लान में ? 150 रुपये के होली स्पेशल प्लान में प्रति दिन 1 जीबी डाटा पूरे 1 महीने तक देने का दावा किया गया था। रिपोर्ट में यह भी कहा गया था कि इस प्लान के तहत पोस्टपेड ग्राहकों को 150 के रिचार्ज पर प्रतिदिन 1 जीबी डाटा और प्रीपेड यूजर को 150 रुपये में 1 जीबी डाटा मिलेगा लेकिन वे 500 एमबी डाटा दिन में और 500 एमबी डाटा रात के 12 बजे से 3 बजे तक यूज कर सकेंगे।
ट्रूकॉलर की मदद से आप चुटकियों में पता कर सकते हैं कि आपको किसने कॉल किया है। इसका फायदा हर स्मार्टफोन यूजर जानता है, लेकिन यह सुविधा फीचर फोन इस्तेमाल करने वालों को नहीं मिल पा रही थी। इस दिशा में एक कदम आगे बढ़ाते हुए ट्रूकॉलर ने एयरटेल के साथ करार किया है। इस करार के तहत एयरटेल और ट्रूकॉलर मिलकर फीचर फोन्स पर यह सुविधा उपलब्ध कराएंगे।  जानकारी के मुताबिक जिन फीचर फोन्स में एयरटेल का सिम कार्ड होगा, उन्हें बिना इंटरनेट के कॉलर की जानकारी प्राप्त होगी। इसके लिए ट्रूकॉलर फ्लैश एसएमएस का सहारा लेगा। जैसे ही एयरटेल सिम वाले इन फीचर फोन्स पर कोई अनजान नंबर से कॉल आएगा, कंपनी फ्लैश मैजेस से कॉलर की जानकारी दे देगी। ट्रूकॉलर के इस फीचर का लाभ उठाने के लिए यूजर को पहले सर्विस को सब्स्क्राइब करना होगा। दोनों कंपनियों ने मिलकर इस सुविधा को एयरटेल ट्रूकॉलर आईडी का नाम दिया है। यह सर्विस 1 अप्रैल से देश भर में उपलब्ध होगी। ट्रूकॉलर का मानना है कि देश भर में अभी 60 फीसदी से ज्यादा लोग फीचर फोन का इस्तेमाल करते हैं। इसलिए कंपनी के लिए भारत में अच्छी संभावनाएं है।
एप्पल के फेसटाइम की सफलता और गूगल के डुओ के लॉन्च के बाद व्हाट्सऐप, वीडियो कॉलिंग के फीचर को लॉन्च कर सकता है। ये फीचर और उसके साथ दुनिया के सबसे बड़े मेस्सजिंग प्लेटफॉर्म पर ये बदलाव जल्दी ही लॉन्च किए जाने की उम्मीद की जा रही है। एक रिपोर्ट के अनुसार व्हाट्सऐप कैमरे से फोटो लेने के लिए फ्लैश जैसा एक फीचर भी लॉन्च कर सकता है। इससे कम लाइट में सेल्फी लेना बहुत आसान हो जाएगा और उसे तुरंत किसी के साथ शेयर किया जा सकेगा। ये फीचर कई स्मार्टफोन में है जिससे कम लाइट में फोन का स्क्रीन फ्लैश की तरह काम करता है। स्टिल फोटो ही नहीं वीडियो शूट करते समय बस एक बार स्क्रीन छूकर वीडियो के साइज को बड़ा या छोटा किया जा सकेगा। स्नैपचैट पर देखा गया ये फीचर अब व्हाट्सऐप पर भी हो सकता है। जब ये बदलाव काम करने लगेंगे तो जो भी तस्वीरें लोगों को आप फॉरवर्ड करते हैं उनमें कुछ स्केच करना संभव होगा। व्हाट्सऐप यूजर के लिए तरह-तरह के स्टिकर भेजना भी संभव होगा।
भारतीय हैकर आनंद प्रकाश ने उबर कैब में एक ऐसा बग निकाला है जिसका फायदा उठाकर कोई भी पूरी दुनिया में फ्री राइड कर सकता था। बग ढूंढने के लिए उबर ने आनंद प्रकाश को ईनाम भी दिया है। प्रकाश पिछले साल अगस्त में भी उबर में बग निकाल चुके हैं। उन्होंने कंपनी से परमिशन लेकर गलत पेमेंट करके भारत और अमेरिका में फ्री राइड भी किया है। आनंद ने उबर को कंसेप्ट वीडियो भी दिखाया है कि किस तरह इनवैलिड पेमेंट किया जा सकता है। आनंद ने बताया कि बिना पेमेंट किए ही बुकिंग कंप्लीट हो गई थी। आनंद इससे पहले फेसबुक में भी कई बग निकाल चुके हैं जिसके लिए फेसबुक ने उन्हें 10 लाख रुपये का ईनाम दिया था। हालांकि इस बग को कोई आम ग्राहक नहीं ढूंढ सकता था। इसे खोजने के लिए कोडिंग और प्रोग्रामिंग की जानकारी होनी चाहिए। आनंद प्रकाश ने अपने ब्लॉग पर इस बग की कुछ डिटेल भी पोस्ट की है। इस बग को खोजने के लिए उबर ने आनंद का शुक्रिया अदा किया है। बता दें कि आनंद प्रकाश वेब ऐप्लिकेशन सिक्योरिटी बेस्ड ब्लॉग चलाते हैं और वो प्रोडक्ट सर्विस इंजीनियर भी है। उबर की बग बाउंटी प्रोग्राम की लिस्ट में प्रकाश को 14वें स्थान पर रखा गया है। वहीं फेसबुक की बग बाउंटी लिस्ट में प्रकाश टॉप रैंकिंग में हैं।
फेसबुक के वॉट्सऐप को टक्कर देने के लिए गूगल ने अपना ऐप ऐलो लॉन्च कर दिया है। ऐलो ऐप का इस्तेमाल कर यूजर चैट कर सकता है। इसे ios और Android दोनों के लिए लॉन्च कर दिया गया है। गौरतलब है कि गूगल ने इसी वर्ष I/O डेवलपर्स कांफ्रेंस में ऐलो को लॉन्च करने की जानकारी साझा की थी। इस ऐप में अपना सर्च इंजन और गूगल असिस्टेंस दी गई है। वॉट्सऐप की ही तरह यूजर्स को इसमें भी अपना नंबर ऐड करना होगा। आप चाहें तो @google लिखकर कुछ भी ऐप के भीतर ही सर्च कर सकते हैं। इस ऐप के साथ आप अपना गूगल एकाउंट भी जोड़ सकते हैं। ऐलो ऐप का AI पावर्ड सर्च गूगल के नॉलेज ग्राफ को इस्तेमाल करता है। एंड-टु-एंड एनक्रिप्शन और अपने आप गायब हो जाने वाली चैट के साथ ऐलो में गूगल ने इनकॉग्निटो प्राइवेट मोड भी दिया है। यूजर्स अपने मेसेज के लिए टाइम लिमिट भी सेट कर सकते हैं। वे सेट कर सकते हैं कि मेसेज कितनी देर बाद गायब होना है। गूगल ने हर देश के हिसाब से कस्टम स्टिकर्स भी इसमें जोड़े हैं। जहां गूगल ने इसमें इतने अच्छे फीचर दिये हैं, वहीं ऐप में डॉक्युमेंट्स शेयरिंग और वॉयस कॉलिंग जैसे फीचर नहीं हैं। जो इसका ड्रॉ बैक साबित हो सकते हैं। इससे पूर्व गूगल ने विडियो-चैट ऐप ड्यूओ को पेश किया था। लांच के एक महीने के अंदर ही ड्यूओ ऐप गूगल प्ले स्टोर से 1 करोड़ यूजर्स ने डाउनलोड कर लिया है।
यदि आप भी आईफोन 7 खरीदना चाहते हैं और आपके पास पूरे पैसे नहीं हैं तो आप इस ऑफर के तहत आईफोन की ख्वाहीश पूरी कर सकते हैं। दरअसल फ्लिपकार्ट पर आईफोन 7 और आईफोन 7 प्लस के 32 जीबी और 128 जीबी वेरियंट पर बंपर छूट मिल रही है। यदि आप आईफोन 7 खरीदते हैं तो आपको फ्लिपकार्ट पर 5 फीसदी का डिस्काउंट मिलेगा। साथ ही यदि आप एक्सचेंज ऑफर के तहत आईफोन खरीद रहे हैं तो दोनों फोन पर 5 फीसदी के अलावा आपको एक्सचेंज छूट भी मिल रही है।
भाई, बस नाम ही काफी है। भाई ने एक बार कमिटमेंट कर दी तो फिर खुद की भी नहीं सुनते। जी हां, बॉलीवुड के दबंग खान, बजरंगी भाईजान ने एक और कमिटमेंट कर दिया है। सलमान खान अब स्मार्टफोन लॉन्च करने वाले हैं। दबंग खान ने अपने फैन्स को भी खुद की तरह स्मार्ट बनाने की ठान ली है। जरा सोचिए आप बीइंग ह्यूमन की ई-साइकिल पर, आपने बीइंग ह्यूमन की टी शर्ट पहनी है और आपके हाथ में बीइंग स्मार्ट का स्मार्टफोन है। फिर तो आप ही हैं भाईजान के रियल फैन। आपकी यह ख्वाहिश जल्द ही पूरी होने वाली है, क्योंकि सलमान खान बीइंग स्मार्ट के नाम से स्मार्टफोन लॉन्च करने वाले हैं। दरियादिली के लिए मशहूर सलमान की स्मार्टफोन से होने वाली कमाई भी बीइंग ह्यूमन की तरह जरूरतमंदों की मदद में और चैरिटी में जाएगी। कपड़े के लिए तो बीइंग ह्यूमन का टाईअप मंधाना इंडस्ट्री लिमिटेड के साथ है। अब देखना ये है कि स्मार्टफोन के लिए सलमान किससे टाईअप करते हैं। तो आप तैयार हो जाइए बीइंग ह्यूमन की ई-साइकिल, बीइंग ह्यूमन की टी शर्ट और बीइंग स्मार्ट के स्मार्टफोन के साथ सेल्फी लेने के लिए।
रिलायंस जियो का हैप्पी न्यू इयर ऑफर 31 मार्च को खत्म हो रहा है। इसके बाद हैप्पी न्यू ऑफर को जारी रखने के लिए कंपनी ने प्राइम मेंबरशिप शुरू की है जो 303 रुपये की है। जियो के इस प्लान को टक्कर देने के लिए एयरटेल, वोडाफोन, आइडिया और बीएसएनएल ने भी कई प्लान लॉन्च किए हैं। आइए इन पर डालते हैं एक नजर।
भारत की सवा अरब जनसंख्या में लगभग 70 करोड़ लोगों के पास फोन हैं। इनमें से 25 करोड़ लोगों की जेब में स्मार्टफोन हैं। 15.5 करोड़ लोग हर महीने फेसबुक आते हैं और 16 करोड़ लोग हर महीने व्हाट्सऐप पर रहते हैं। इन आंकड़ों को देखें तो ये समझना मुश्किल नहीं कि राजनातिक पार्टियां ऑनलाइन कैंपेन या कहें सोशल मीडिया के इस्तेमाल को तवज्जो क्यों दे रहीं हैं। बीते कुछ सालों में चुनावों में सोशल मीडिया की भूमिका कितनी जरूरी हो गई है, ये लैंस प्रिंस अपनी किताब 'द मोदी इफेक्ट' में बताते हैं। वो कहते हैं कि "मौजूदा प्रधानमंत्री नरेंद्र मोदी पहले ही समझ चुके थे कि लोगों तक सीधे पहुंचने के लिए सोशल मीडिया बेहद जरूरी है। उनके लिए ये केवल जुनून नहीं बल्कि उनकी जरूरत बन गया था और साल 2014 में उनकी जीत के पीछे इसकी अहम भूमिका रही थी।" 2014 के लोकसभा चुनावों में भाजपा ने जिस तरह सोशल मीडिया का इस्तेमाल किया उसे देख कर फाइनेंशियल टाइम्स ने तो मोदी भारत का पहला सोशल मीडिया प्रधानमंत्री तक कह डाला था। मोदी ने भी चुनाव जीतने के बाद सोशल मीडिया की भूमिका को स्वीकार करते हुए ट्वीट किया था, "इसके कारण अन्य नेताओं के झूठ और झूठे वायदे रैली के मंच से ज्यादा दूर नहीं जा पाए।"
ईमेल के जरिए कोई हैवी फाइल भेजनी हो या फिर ईमेल अकाउंट पर ऑनलाइन डाटा सुरक्षित रखना हो, ज्यादातर ईमेल सर्विसदाता इनकी एक निर्धारित सीमा ही देते हैं। लेकिन, कुछ इमेल अकाउंट पर आप अनलिमिटेड डाटा स्टोर कर सकते हैं और 100 एमबी तक की फाइल ईमेल कर सकते हैं। गूगल के जीमेल पर ईमेल अकाउंट तो होगा, लेकिन कई बार इस पर उपलब्‍ध 15 जीबी का ऑनलाइन डाटा स्टोरेज स्पेस कम पड़ जाता है और फिर दिक्कत आती है अपने पुराने उपयोगी डाटा को उड़ाने की। चूंकि जब तक इनबॉक्स में स्पेस नहीं बनता तब तक नए ईमेल आने बंद हो जाते हैं। ऐसे में या तो सालों से सुरक्षित रखे डाटा को डिलीट करना पड़ता है या फिर जीमेल से मासिक या सालाना दर पर नया स्पेस खरीदना पड़ता है। अब जब ईमेल सुविधा मुफ्त में उपलब्‍ध हो, तो उसके लिए स्पेस खरीदना ठीक नहीं लगता। वैसे जीमेल के अलावा कई दूसरे ईमेल सर्विस भी मौजूद हैं, जहां डाटा स्टोरेज कैपेसिटी चिंता की बात नहीं है।
फ़ेसबुक और व्हॉट्सऐप के बारे में हर स्मार्टफ़ोन इस्तेमाल करने वालों ने सुना होगा। फ़ेसबुक मैसेंजर भी लोगों के बीच काफ़ी पसंद किया जाता है। लेकिन अगर वही सवाल आप वीचैट के बारे में पूछेंगे, तो लोग उसके बारे में शायद ही जानते होंगे।  दुनिया भर में 76 करोड़ से भी ज़्यादा लोग वीचैट इस्तेमाल करते हैं, लेकिन उसके बाद भी मैसेजिंग की दुनिया में व्हॉट्सऐप बेताज बादशाह है। व्हॉट्सऐप के 100 करोड़ से वो बहुत पीछे नहीं है। अपने स्मार्टफ़ोन पर मानो सभी लोग व्हॉट्सऐप को जगह ज़रूर देते हैं, लेकिन वीचैट के लिए वो जगह बनाना मुश्किल हो रहा है। चीन के अंदर वीचैट बेझिझक पहले स्थान पर है, लेकिन कई वजहों से वो दुनिया भर में अपनी छाप नहीं बना पा रहा है। वर्ष 2012 में जब वीचैट अलग-अलग देशों में अपनी जगह बनाने की कोशिश कर रहा था, तो हर कहीं किसी न किसी चैट ऐप ने अपनी जगह बना ली थी। अमरीका में व्हॉट्सऐप, इंडोनेशिया में ब्लैकबेरी मैसेंजर और भारत में भी व्हॉट्सऐप काफ़ी पसंद किया जाने लगा था।
यूरोपीय कमीशन ने गूगल पर अपना दबाव बढ़ा दिया है। कमीशन का आरोप है कि गूगल ने इंटरनेट शॉपिंग पर अपने प्रभाव का ग़लत इस्तेमाल किया है और इसका असर कंपटीशन पर पड़ा है। यूरोपीय कमीशन ने गूगल पर पहले से ही यह आरोप लगाया है कि वह शॉपिंग के लिए सर्च करने पर ख़ास कंपनियों को बढ़ावा देता है।
आप भी आईफोन 7 या आईफोन 7 प्लस लेना चाहते हैं तो आपको इससे बेहतर मौका नहीं मिलने वाला है। ई-कॉमर्स साइट फ्लिपकार्ट ने आईफोन लवर्स के लिए अपग्रेड प्रोग्राम पेश किया है। इस प्रोगाम के तहत iPhone 7 और iPhone 7 Plus पर 5 पर्सेंट का फ्लैट डिस्काउंट और साथ ही 25,100 रुपये तक का एक्सचेंज ऑफर भी दिया जा रहा है। इस अपग्रेड प्रोग्राम के तहत आप अपने पुराने आईफोन को अच्छे डिस्काउंट पर एक्सचेंज कर सकते हैं। इस ऑफर के तहत iPhone 4, 4, 4s, 5, 5s, 5c, 6, 6 Plus, 6s Plus और SE को एक्सचेंज किए जा रहे हैं।
एयरटेल ने रिलायंस जियो पर एक और अटैक करते हुए नया प्लान लॉन्च किया है। इस प्लान के तहत सिर्फ 345 रुपये में 28 जीबी 3जी/4जी डाटा और सभी नेटवर्क पर 28 दिनों के लिए अनलिमिटेड लोकल और एसटीडी कॉल की सुविधा मिलेगी। बिजनेस टूडे में छपी खबर के मुताबिक एयरटेल के नए 345 रुपये के प्लान के तहत यूजर्स दिन में 500 एमबी डाटा और रात में 500 एमबी डाटा यूज कर पाएंगे। वहीं जो लोग एक दिन में 1 जीबी डाटा यूज करना चाहते हैं उनके लिए 549 रुपये का पैक है जिसके तहत भी 28 दिनों के लिए 28 जीबी डाटा मिलेगा। साथ ही जो यूजर्स 31 मार्च से पहले 345 और 549 वाला पैक खरीदते हैं उन्हें इस प्लान का फायदा एक साल तक मिलता रहेगा। 549 रुपये वाले प्लान में एक सप्ताह में 1200 मिनट फ्री कॉल किया जा सकेगा। इसके बाद 30 पैसे प्रति मिनट का दर लोकल/एसटीडी के लिए वसूला जाएगा। बता दें कि जियो को टक्कर देने के लिए इससे पहले आइडिया ने 345 रुपये का एक प्लान लॉन्च किया है जिसके तहत ग्राहकों को 14 जीबी 4जी डाटा मिलेगा और अनलिमिडेट कॉलिंग मिलेगी। वैलिडिटी 28 दिन होगी, हालांकि ग्राहक एक दिन में 500 एमबी डाटा ही यूज कर सकेंगे।  वहीं वोडाफोन के 346 रुपये और 342 रुपये के दो प्लान लॉन्च हुए हैं। 342 रुपये के प्लान में 28 जीबी 3G/4G डाटा और 28 दिन के लिए अनलिमिडेट कॉलिंग मिलेगा, हालांकि एक दिन में 1 जीबी डाटा ही यूज किया जा सकता है। वहीं 346 रुपये वाले प्लान में अनलिमिडेट कॉलिंग और 10 जीबी डाटा मिलेगा जिसकी वैधता 28 दिन होगी। इसके तहत ग्राहक प्रति दिन 300 वॉयस कॉल कर सकते हैं और इसके बाद कॉलिंग चार्ज लगेगा।और वोडाफोन पर कई सस्ते प्लान लॉन्च कर चुके हैं।
फेसबुक के सीईओ मार्क जुकरबर्ग ने कहा है कि सोशल मीडिया का सही प्रयोग करना भारत के प्रधानमंत्री नरेंद्र मोदी से सीखें। उन्होंने कहा कि नरेंद्र मोदी से सीखना चाहिए कि कैसे सोशल मीडिया के जरिए जनता और चुने हुए नेताओं के बीच संवाद स्थापित किया जा सकता है। साथ ही उनकी जवाबदेही तय की  जा सकती है।
पाकिस्तान, ढाका और श्रीलंका ने एक साल में 900 से अधिक मछुआरों को उनकी नावों के साथ गिरफ्तार कर लिया, क्योंकि वे मछली पकड़ने के लिए अंतरराष्ट्रीय समुद्री सीमाओं को पार कर गए। वे तब तक बंदी बन रहे जब तक भारत सरकार ने उनकी रिहाई की प्रक्रिया शुरू की या जेल सजा पूरी हुई। उनके परिवारों को बड़ी मुसीबत झेलनी पड़ी क्योंकि वे मुख्य रोजी अर्जक हैं। लेकिन एक 14 साल के भारतीय लड़के इस संकट का हल खोज निकला है। हिंदुस्तान टाइम्स के मुताबिक चेन्नई में नेशनल पब्लिक स्कूल में 10वीं कक्षा के एक छात्र रमेश अद्वय ने स्मार्टफोन के लिए एक ऐसी एप्लिकेशन तैयार की है, जो मछुआरों के लिए काफी मददगार साबित हो सकती है। यह ऐप अंतरराष्ट्रीय समुदी सीमा पार करने पर मछुआरों को चेतावनी देगी। इसको FELT नाम दिया गया है। FELT यानी FishErmen Lifeline Terminal मछुआरों के लिए लाइफलाइन टर्मिनल। यह ऐप मछुआरों को उनके मार्ग नक्शा स्थानों के साथ-साथ जगह के मौसम के बारे जानकारी देती है।
अगर आपको गूगल, याहू या बिंग पर सर्च करते वक्त किसी दूसरी वेबसाइट पर रिडायरेक्ट किया (भेजा) जा रहा है... तो हो सकता है आपके पीसी में “ब्राउजिंग रिडायरेक्ट वायरस” हो  क्या है ब्राउजर रिडायरेक्ट वायरस?  ब्राउजर रिडायरेक्ट वायरस एक साइबर जोखिम है जो ‘ब्राउजर हाइजैकर’ श्रेणी के अंतर्गत आता है। इस श्रेणी में आने वाले प्रोग्राम्स (सर्च इंजन, खतरनाक ब्राउजर एड-ऑन्स और एक्सटेंशन्स) आपके कंप्यूटर सिस्टम में, बिना आपकी जानकारी के, डाउनलोड हो सकते हैं और आपके सभी वेब ब्राउजर्स पर इंस्टॉल भी हो सकते हैं क्योंकि यह एक छिपे ‘बन्डलिंग’ की मदद से फैलते हैं।  ईस्कैन ने कुछ ऐसे लक्षणों की पहचान की है जो यूजर्स को वायरस होने का संकेत देते हैं, जैसे: -ब्राउजर का फ्रीज होना -वेब पेज का जरा भी लोड ना होना -गूगल/बिंग/याहू सर्च का संदिग्ध साइट्स पर रिडायरेक्ट होना -कुछ प्रोग्राम्स का ना चलना / प्रतिक्रिया ना होना -इंटरनेट कनेक्शन का बीच में कट जाना -किसी वेब पेज पर जाने पर वहां तेजी से ऐड्स पॉप अप होना
सोशल नेटवर्क के तौर पर फेसबुक का इस्तेमाल ना करने वालों के लिए फेसबुक एक नया नेटवर्क ला रहा है। ऐसे करोड़ों लड़के-लड़कियां हैं जो सोशल नेटवर्क के तौर पर फ़ेसबुक का इस्तेमाल नहीं करते हैं, बल्कि स्नैपचैट, वीचैट और लाइन को तरजीह देते हैं। फ़ेसबुक ऐसे ही बच्चों को ध्यान में रखकर एक नया नेटवर्क ला रहा है। मज़ेदार बात ये है कि इसे लॉन्च करने वाला भी फ़ेसबुक ही है और टेक क्रंच की ख़बर के अनुसार 21 साल के ऊपर के लोगों के लिए इस सोशल नेटवर्क पर जगह नहीं होगी। लाइफ़स्टेज नाम का ये ऐप पिछले हफ्ते लॉन्च हो गया है और अब फ़ेसबुक उसे युवाओं के बीच पहुंचाने में ज़ोर-शोर से लग गया है।
डोनाल्ड ट्रंप अमेरिका के 45वें राष्ट्रपति बन गए हैं। इसके साथ ही पूरे विश्व में डोनाल्ड ट्रंप सोशल मीडिया पर ट्रेंड हो रहा है। भारत में ट्विटर पर प्रेसिडेंट डोनल्ड ट्रंप, ट्रंप, इनॉगरेशन जैसे हैशटैग ट्रेंड कर रहे हैं। सोशल मीडिया पर एक ओर लोग उन्हें बधाई देने लगे हैं तो ऐसे लोगों की भी कमी नहीं जो उनके विरोध में ट्वीट कर रहे हैं। 
रिलायंस जियो के बढ़ते ग्राहकों की संख्या को देखकर कहा जा सकता है कि अब लोगों को जियो के साथ जीने में मजा आ रहा है। जियो के ऑफर भी इतने शानदार हैं कि लोग खींचे चले आ रहे हैं। कई लोग ऐसे भी हैं जो रिलांयस जियो का आनंद लेना चाहते हैं लेकिन अपने नंबर को बदलना नहीं चाहते।  एक रिपोर्ट के मुताबिक इस समय जियो के ग्राहकों की संख्या 10 करोड़ के आंकड़े को पार कर चुकी है। यदि आप भी इन लोगों में अपना मौजूदा नंबर बदले बिना शामिल होना चाहते हैं तो आप अपना नंबर जियो में पोर्ट (Port) करवा सकते हैं।
मशहूर कॉलर आईडी ऐप ट्रूकॉलर से भी अब आप पैसे भेज और रिसीव कर सकेंगे। कंपनी ने मंगलवार को ट्रूकॉलर पे की जानकारी देते हुए कहा कि पैसे भेजने और रिसीव करने के लिए आईसीआईसीआई बैंक के साथ साझेदारी हुई है। ट्रूकॉलर पे यूनिफाइड पेमेंट्स इंटरफेस पर आधारित जो फिलहाल आईसीआईसीआई बैंक को सपोर्ट करेगा। ट्रूकॉलर पे फिलहाल एंड्रॉयड प्लेटफॉर्म पर काम कर रहा है। कंपनी के एक बयान के मुताबिक ट्रूकॉलर पे के इस्तेमाल के लिए आईसीआईसीआई बैंक में अकाउंट होना जरूरी नहीं है। यदि आपका बैंक यूपीआई को सपोर्ट करता है तो आप इसके जरिए पैसे भेज और रिसीव कर सकेंगे। साथ ही ट्रूकॉलर पे के जरिए आप पेटीएम की तरह रिचार्ज और बिल पेमेंट भी कर सकेंगे। ट्रूकॉलर पे में सुरक्षा को लेकर कंपनी ने बताया कि यूजर्स के अकाउंट डिटेल या क्रेडिट/डेबिट कार्ड की डिटेल को स्टोर नहीं किया जाएगा। बता दें कि ट्रूकॉलर पे यूज करने के लिए आपको अलग से ऐप इंस्टॉल करने की जरूरत नहीं है। यदि आपके फोन में ट्रूकॉलर ऐप है तो उसे अपडेट कर लें। ट्रूकॉलर पे का फीचर उसमें आ जाएगा। ऐप में प्रोफाइ में जाकर पैसे भेजे जा सकते हैं। बता दें कि ट्रूकॉलर ने हाल ही में एयरटेल के साथ साझेदारी की है। इसे साझेदारी के बाद फीचर फोन में जिनमें एयरटेल का सिम कार्ड होगा, उन्हें बिना इंटरनेट के कॉलर की जानकारी प्राप्त होगी। इसके लिए ट्रूकॉलर फ्लैश एसएमएस का सहारा लेगा। जैसे ही एयरटेल सिम वाले इन फीचर फोन्स पर कोई अनजान नंबर से कॉल आएगा, कंपनी फ्लैश मैजेस से कॉलर की जानकारी दे देगी।
8 मार्च यानी बुधवार को महिला दिवस है। इस मौके पर टैंगो इंडिया एक शानदार ऑफर लेकर आई है। इस ऑफर के तहत सिर्फ 8 रुपये में टैंगो वेलनेस ट्रैकर दिया जाएगा जिसकी कीमत 4,990 रुपये है। टैंगो वेलनेस के फेसबुक पेज पर इस ऑफर के संबंध में एक पोस्ट भी किया गया है। जिसमें कहा गया है, 'अपनी जिन्दगी की सबसे स्पेशल महिला को टैग कीजिए और 8 रुपये में टैंगो वेलनेस ट्रैकर जीतने के लिए अपना फिटनेस मंत्र शेयर करें। लकी विजेता की घोषणा 8 मार्च को होगी।' इस ऑफर के तहत टैंगो वेलनेस के सोशल मीडिया पेज पर 8 शब्दों में फिटनेस मंत्र लिखना है। उसके बाद बेहतरीन फिटनेस मंत्र लिखने वाले को 4,990 रुपये का फिटनेस ट्रैकर सिर्फ 8 रुपये में दिया जाएगा। कंपनी के एक अधिकारी के मुताबिक अभी तक 10 हजार से ज्यादा लोगों ने रजिस्ट्रेशन कराया है। फेसबुक पर किए गए इस पोस्ट को खूब शेयर भी किया जा रहा है। 
फेसबुक लाइव को अब दुनिया भर के लोग इस्तेमाल कर रहे हैं। अपने दोस्तों के साथ किसी भी वीडियो को लाइव शेयर करने की आसानी इस फीचर को अनोखा बनाती है। चूंकि फेसबुक के दुनिया भर में 160 करोड़ से भी ज़्यादा सब्सक्राइबर हैं, इसलिए कुछ लाख लोग आपके वीडियो को देखने के लिए इकठ्ठा करना बहुत मुश्किल काम नहीं है। फेसबुक पर लाइव वीडियो दोस्तों को दिखाने का काम बहुत ही आसान है। लेकिन फेसबुक पर 'ब्रॉडकास्ट नाउ' लिखा हुआ बटन दिखाई नहीं देगा। अपने स्टेटस आइकॉन के नीचे जब आप थोड़ा ध्यान से देखेंगे तो वहां पर छुपा हुआ सा दिखेगा। वहां पर लिखा हुआ दिखाई देगा 'रिकॉर्ड एंड शेयर लाइव वीडियो'। जब आप ब्रॉडकास्ट के लिए तैयार हों तो फेसबुक को अपने कैमरा और माइक इस्तेमाल करने की इजाज़त देनी होगी। ये इजाज़त सिर्फ एक बार देनी पड़ेगी। उसके बाद जो लाइव वीडियो शेयर करना है उसके बारे में चंद लाइन लिखना पड़ेगा ताकि लोगों को पता तो चले कि वीडियो में क्या देखने को मिलेगा। जैसे ही आप लाइव होंगे, ये वीडियो आपके टाइमलाइन पर दिखाई देने लगेगा।
चाइनीज स्मार्टफोन निर्माता कंपनी OnePlus ने एक नया स्मार्टफोन कॉन्टेस्ट शुरू किया है। इस कॉन्टेस्ट में आप कुछ आसान टास्क को पूरा करके 1 करोड़ रुपये के साथ बॉलीवुड के महानायक अमिताभ बच्चन से मिलने का मौका, गिफ्ट और OnePlus 3T स्मार्टफोन जीत सकते हैं। कॉन्टेस्ट की शुरूआत आज यानी 9 मार्च 2017 से हो गई है जो 22 जून 2017 तक चलेगी। कॉन्टेस्ट में आपको कुछ आसान से सवालों के जवाब देने होंगे। कॉन्टेस्ट में शामिल होने के लिए आपको oneplusstore.in पर लॉगइन करना होगा। 
व्हाट्सऐप पर दुनिया भर के लोग फिदा हैं। अपने जिस भी दोस्त को देखिए वो उसके मैसेजिंग फीचर का इस्तेमाल करता है। कॉलिंग शुरू होने के बाद दुनिया भर में किसी को भी कॉल करना बहुत आसान हो गया है और उसके पैसे भी नहीं लगते हैं। वीडियो कॉलिंग के आने के बाद किसी से दुनिया भर में कहीं भी बात करना और भी आसान हो जाएगा। लेकिन कुछ-कुछ देशों में व्हाट्सऐप अब भी लोगों में सबसे पसंदीदा मैसेजिंग ऐप नहीं है। 'वाइबर' ऑस्ट्रेलिया में काफी पसंद किया जाता है। चीन में 'वीचैट' सबसे ज्यादा पसंद किया जाता है और जापान में सबसे लोकप्रिय 'लाइन' है।
मोबाइल वर्ल्ड कॉंग्रेस में सबसे ज्यादा सुर्खियां नोकिया 3310 के नए अवतार ने बटोरी, हालांकि इस दौरान नोकिया के तीन और फोन लॉन्च हुए लेकिन सबकी निगाह 3310 पर ही थी। अब खबर है कि भारत में एंड्रॉयड से पहले नोकिया 3310 को लॉन्च करेगी। एचएमडी ग्लोबल के वाइस प्रेसिडेंट अजय मेहता के मुताबिक कंपनी की कोशिश जून के अंत तक अपने एंड्रॉयड फोन भारत में लॉन्च करने की है, लेकिन इससे पहले नोकिया 3310 को भारत में लॉन्च किया जाएगा। हालांकि इसके लिए कोई तारीख अभी तय नहीं हुई है।
सोशल मैसेजिंग ऐप व्हाटस्ऐप से भी आप जल्द ही पेमेंट कर सकेंगे। व्हाट्सऐप के को-फाउंडर ब्रायन ऐक्टन के मुताबिक व्हाट्सऐप डिजिटल पेमेंस सर्विस में उतरने की तैयार कर रही है। ऐक्टन ने ये बातें शुक्रवार को सूचना प्रौद्योगिकी मंत्री रविशंकर प्रसाद से मुलाकात के दौरान कही। ब्रायन ऐक्टन ने कहा कि व्हाट्सऐप ने अभी तक कमर्शियल मैसेंजिंग में एंट्री नहीं की है, लेकिन अब इसके बारे में विचार किया जा रहा है। वहीं ब्रायन ने फेंक न्यूज के मुद्दे पर कहा कि एक ऐसी ऐप या टूल बननी चाहिए जो फेंक न्यूज को पहचान सके। यूक्रेन के जान कॉम और ब्रायन ऐक्टन ने साल 2009 में व्हाट्सऐप को लॉन्च किया था। इस समय पूरी दुनिया में व्हाट्सऐप के 1.2 बिलियन एक्टिव यूजर हैं। यदि व्हाट्ऐप यह फीचर लॉन्च करता है तो 1.2 बिलियन को काफी सहूलियत होगी, क्योंकि जाहिर-सी बात है कि यदि आपको एक ही ऐप में सारी सुविधाएं मिल जाएं तो आप दूसरी ऐप नहीं रखेंगे। बता दें कि 8 साल पूरे होने पर व्हाट्सऐप ने अपने यूजर्स को स्टेटस फीचर का तोहफा दिया है जिसके तहत अब यूजर्स स्टेटस में टेक्स्ट की जगह फोटो, वीडियो और GIF लगा सकते हैं।
तमाम अटकलों के बाद फेसबुक ने आखिरकार फेक न्यूज के खिलाफ मोर्चा खोल ही दिया है। फेसबुक का यह नया टूल फेक या झूठी न्यूज को अलग छांट देगा यानी 'डिस्प्यूटेड' का टैग लगा देगा। इसके लिए फेसबुक Snopes, Factcheck.org, ABC News और PolitiFac जैसी संस्थाओं की मदद लेगा। फेसबुक खबरों को फैक्ट-चेकिंग संस्थाओं को भेजेगा और अगर फैक्ट चेकर्स को लगता है कि यह खबर झूठी और गलत है या किसी खास मकसद से किसी के खिलाफ अफवाह फैलाई जा रही है तो वह खबर न्यूज फीड में 'डिस्प्युटेड' टैग के साथ दिखेगी।
किसी भी जगह अगर कुछ लिखना है तो उसके लिए अब कॉपी और कलम नहीं चाहिए। एंड्राइड स्मार्टफोन पर गूगल कीप किसी के भी काम आ सकता है। डिजिटल दुनिया में किसी भी बात को याद रखने का ये सबसे आसान तरीका है। गूगल कीप इस्तेमाल करना बहुत आसान है। अपनी आवाज में कोई भी बात रिकॉर्ड कर लीजिये और फिर, अगर आप चाहें, तो वो खुद ही लिखे हुए शब्द में ट्रांसक्राइब हो जाएगा।
गूगल अपना नया वीडियो चैटिंग ऐप लेकर आया है जिसका नाम डुओ। माना जा रहा है कि गूगल ये ऐप वीडियो कॉल करने के अन्य विकल्पों यानी एप्‍पल के फ़ेस टाइम, माइक्रोसोफ्ट के स्काइप और फ़ेसबुक के मैसेंजर को टक्कर देने के लिए लाया है।
आप दो व्हाट्सऐप नंबर एक डुअल सिम फोन पर चला सकते हैं। अब डुअल सिम फोन पर ऐसा करना संभव है, बस सेटिंग में थोड़ा बदलाव करना पड़ेगा। व्हाट्सऐप दुनिया भर में सबसे ज्यादा चलने वाला फ्री मैसेज सर्विस है। 100 करोड़ लोग से भी ज्यादा इसे इस्तेमाल करते हैं और भारत में अब करीब 10 करोड़ लोग इसे इस्तेमाल करते हैं। एंड्रॉयड फोन भारत में काफी पसंद किया जाता है और 80 फीसदी से ज्यादा लोग एंड्रॉयड ऑपरेटिंग सिस्टम वाले फोन ही इस्तेमाल करते हैं। डुअल सिम वाले फोन भारत में बहुत पसंद किये जाते हैं और बड़े और छोटे शहर में सभी लोगों के पास ऐसे फोन आपको मिल जाएंगे। कई बार लोग अपने काम और निजी नंबर को अलग रखते हैं और इसलिए व्हाट्सऐप भी अलग अलग रखने का प्रचलन बढ़ रहा है। ऐसा करने के लिए आपको थोड़ी मशक्कत करनी पड़ेगी और स्मार्टफोन की सेटिंग में थोड़ा बदलाव करना होगा। लेकिन एक बार आपने ये कर लिए तो एक ही डुअल सिम वाले स्मार्टफोन पर दो व्हाट्सऐप अकाउंट चला सकेंगे। आइये इसका तरीका बताते हैं।
सोशल मीडिया खासकर फेसबुक, ट्विटर आदि पर फर्जी ख़बरें और अफवाहें खूब फैलती हैं। ऐसे में इस स्थिति से निपटने के लिए जर्मनी ने एक नया कानून पारित किया है। जिसके तहत अगर फर्जी पोस्ट को 24 घंटे के अंदर नहीं हटाया गया तो उस सोशल मीडिया कंपनी को मोटा जुर्माना देना होगा। 
कभी भारत के मोबाइल बाजार में राज करने वाली फिनलैंड की कंपनी नोकिया कुछ दिनों से बाजार से गायब है, लेकिन अब कंपनी ने HMD Global को नोकिया के हैंडसेट बनाने का लाइसेंस दे दिया है। लाइसेंस मिलने के बाद नोकिया के फोन एक बार फिर से बाजार में धमाकेदार वापसी करने जा रहे हैं। HMD Global ने पिछले साल Nokia 150 फीचर फोन को लॉन्च किया था, वहीं कंपनी ने इस फोन को भारतीय बाजार में लॉन्च कर दिया है। इस फोन की कीमत 2,059 रुपये है। फोन को ई-कॉमर्स वेबसाइट फ्लिपकार्ट और अमेजॉन इंडिया से खरीदा जा सकता है। नोकिया के आते ही लोगों के जेहन में एक सवाल है कि क्या नोकिया 2,000 रुपये के रेंज में सैमसंग को टक्कर दे पाएगा। अब इस रेंज में दोनों कंपनियों के फोन की बात करें तो इस रेंज में सैमसंग के स्मार्टफोन भी आ जाएंगे। जैसे- Samsung Z1 SM-Z130H (2,000 रुपये), Samsung Galaxy Ace S5830i (1,899 रुपये), Samsung Galaxy Star Pro GT-S7262 (2,000 रुपये)। Also Read: भारतीय बाजार में नजर आने लगे नोकिया के नए फोन  इसके अलावा सैमसंग के कई फीचर फोन हैं जो मार्केट में अपनी पहुंच बना चुके हैं। जैसे- सैमसंग गुरु और सैमसंग मेट्रो। इन दोनों फोन में 208 एमबी रैम हैं जबकि नोकिया 150 में सिर्फ 16 एमबी रैम है, हालांकि बैटरी के मामले में नोकिया आगे है क्योंकि सैमसंग के अधिकतर फीचर फोन में 800 और 1,000 एमएएच की बैटरी हैं वहीं नोकिया में 1,020 एमएएच की बैटरी है। अब देखना ये है कि नोकिया की भारतीय मोबाइल बाजार में वापसी नोकिया 150 जैसे फीचर फोन से होती है या फिर नोकिया 3310 या फिर नोकिया 3, नोकिया 5 और नोकिया 6 से होती है।
ट्विटर पर डायरेक्ट मैसेज अब चैट जैसा काम करेगा। मैसेजिंग के बढ़ते बाजार को देखते हुए ट्विटर ने ऐसा किया है।
जी हां, आपने बिल्कुल सही सुना। यदि आप भी उन लोगों में से हैं जो कम दाम में शानदार स्मार्टफोन खरीदना चाहते हैं तो यह मंगलवार आपके लिए मंगल होने वाला है, क्योंकि आज आप सिर्फ 1,999 रुपये में 10,999 रुपये वाला लेनोवो के6 पावर खरीद सकते हैं। दरअसल Lenovo K6 Power का 32 जीबी वेरियंट वाला फोन फ्लिपकार्ट पर अधिकतम 9,000 रुपये एक्सचेंज ऑफर के साथ बिक रहा है, वहीं HDFC बैंक के क्रेडिट कार्ड से फोन खरीदते हैं तो आपको फ्लैट 600 रुपये का डिस्काउंट भी मिलेगा। साथ ही आप 534 रुपये प्रति महीने की दर से EMI पर भी फोन खरीद सकते हैं।
मोबाइल पर आप इंटरनेट की स्पीड से कितने खुश हैं? घर के ब्रॉडबैंड इंटरनेट कनेक्टिविटी की परेशानी या मोबाइल कॉल ड्राप आपके लिए आम बात है? इंटरनेट की रफ़्तार पर अब नज़र रखना थोड़ा और आसान हो गया है। टेलीकॉम नियामक ट्राई ने अपना ऐप लॉन्च किया है जो इंटरनेट की रफ़्तार पर नजर रखने में मदद कर सकता है। 'माई स्पीड' नाम का ये ऐप गूगल प्ले स्टोर से डाउनलोड किया जा सकता है। इस ऐप से कनेक्टिविटी और स्पीड से जुड़ी परेशानियों को आप आसानी से ट्राई तक पहुंचा सकेंगे। ट्राई के ऐप को दूसरे लोकप्रिय प्रोडक्ट ' स्पीड टेस्ट' , स्पीड व्यू , सेंसरली , ओपन सिग्नल और स्पीड एनालिसिस से टक्कर लेनी होगी।
पुराने स्मार्टफ़ोन को घर के लिए सिक्योरिटी कैमरा बना सकते हैं। ये तो आपने सुना और पढ़ा होगा। ऐसा करना बहुत आसान है और घर के लिए वो काम की चीज़ होती है। लेकिन पुराने स्मार्टफ़ोन को कई और काम में लाया जा सकता है। आइए कुछ ऐसे तरीके से इस्तेमाल करने के तरीके आपको बताते हैं। सिक्योरिटी कैमरा और घर के डिवाइस के मीडिया कंट्रोलर के अलावा ये स्मार्टफ़ोन कई और काम आ सकते हैं। किसी भी नए ऐप को परखने के पहले पुराने स्मार्टफ़ोन पर डाउनलोड करना समझदारी का काम होगा। पुराने स्मार्टफ़ोन में उन्हें डाउनलोड करके कुछ दिन इस्तेमाल करके देख लीजिए कि वो आपके काम की चीज़ है कि नहीं। घर पर ऐसे स्मार्टफ़ोन को रखकर उसे वीडियो चैट के लिए भी इस्तेमाल किया जा सकता है। बस गूगल हैंगऑउट,स्काइप या कई और ऐप में से कोई एक डाउनलोड कर लीजिए। ऑफिस के डेस्क पर पुराने स्मार्टफ़ोन में अगर अर्थकैम डाउनलोड करके कनेक्ट कर दें तो दिन भर नए और नायाब तस्वीरें देखने को मिलेंगी। अगर आपके इलाक़े में पब्लिक कैमरे लगे हैं तो उनसे घर निकलने के पहले ट्रैफिक पर भी एक नज़र डाल सकते हैं।
नोटबंंदी के बाद से सरकार मोबाइल बैंकिंग को बढ़ावा दे रही है। इसके साथ ही इसकी सुरक्षा को लेकर भी सवाल उठ रहे हैं कि मोबाइल बैंकिंग कितनी सुरक्षित है। इस बारे में अब चिपसेट कंपनी क्वालकॉम का कहना है कि भारत में कोई भी मोबाइल भुगतान ऐप पूरी तरह सुरक्षित नहीं है।
प्रधानमंत्री नरेंद्र मोदी ने जनता तक अपनी बात पहुंचाने के लिए सोशल मीडिया का जिस प्रकार से इस्तेमाल किया है, वह अपने आप में एक बेहतरीन कदम है। अब प्रधानमंत्री की बढ़ती लोकप्रियता को देखते हुए नमो टीवी के नाम से एक ऑनलाइन चैनल शुरू किया गया है।
सैमसंग गैलेक्सी एस8 और एस8 प्लस स्मार्टफोन बुधवार को न्यूयॉर्क में लॉन्च हो चुके हैं। स्मार्टफोन देर रात 8:45 (भारतीय समय के अनुसार) पर लॉन्च किया गया। सैमसंग गैलेक्सी एस8 साल 2017 के सबसे दमदार फोन में से एक है। इस फोन के साथ सैमसंग की साख भी दांव पर लगी है।  सैमसंग ने फोन को पांच रंगों में लॉन्च किया है। इस फोन से सैमसंग ने अपना होम बटन हटा लिया है।  सैमसंग गैलेक्सी एस8 में 5.8 इंच का इनफिनिटी टच स्क्रीन दिया गया है। फोन में 8MP का सेंसर फ्रंट कैमरा लगा है। वहीं कंपनी ने फोन में 12 MP का रियर कैमरा दिया है। फोन में 3000एमएएच की बैटरी लगी है।
स्मार्टफ़ोन पर कुछ ऐसे भी ऐप होते हैं जो हमेशा इस्तेमाल नहीं किए जाते हैं। स्मार्टफ़ोन पर स्टोरेज स्पेस तो ये इस्तेमाल करते ही हैं हर समय अपडेट के लिए डेटा का भी इस्तेमाल करते हैं। इसलिए इन्हें स्मार्टफ़ोन या टैबलेट पर रहना चाहिए कि नहीं इसके बारे में सोचने की ज़रुरत है। कई ऐप ऐसे होते हैं जो तभी काम करते हैं जब वो आपके गूगल अकाउंट को एक्सेस कर सकते हैं। हो सकता है कि कुछ ऐसे भी ऐप हैं जिन्हें डाउनलोड तो कर लिया है पर अब उनकी ज़रुरत नहीं है। ये भी हो सकता है कि आप नहीं चाहते हैं कि वो आपके गूगल अकाउंट को अब एक्सेस करें। ऐसा भी हो सकता है कि जिस कंपनी के ऐप को अपने डाउनलोड किया था उसे किसी और कंपनी ने खरीद लिया हो और आप उससे दूर रहना चाहते हैं। वजह चाहे जो भी हो, अगर आप चाहते हैं कि वो आपके गूगल अकाउंट से जानकारी नहीं लें तो उसका तरीका बहुत आसान है। बस गूगल के सिक्योरिटी पेज पर जाकर डाउनलोड करते समय उस ऐप को दी गयी इजाज़त को अब नकार देना होगा।
बर्सिलोना मोबाइल वर्ल्ड कांग्रेस में वैसे तो कई कंपनियों के स्मार्टफोन लॉन्च हुए लेकिन सबसे ज्यादा किसी फोन की रही तो वह है नोकिया 3310। इवेंट में नोकिया ने आपके चहेते फोन Nokia 3310 को नए अंदाज में लॉन्च किया जिसकी कीमत 4 हजार रुपये तक हो सकती है लेकिन अब इसी नोकिया 3310 का एक मोबाइल 1 लाख से ज्यादा रुपये में बिक रहा है। दरअसल रूस की कंपनी Caviar ने Nokia 3310 का नया वेरियंट पेश किया है जिसमें गोल्ड और टाइटैनियम के पार्ट्स लगे हैं। साथ ही फोन के पीछे रूसी राष्ट्रपति व्लादमीर पुतिन की फोटो लगी है और उस पर रूस के नेशनल ऐंथम की एक लाइन लिखी है। इस स्पेशल नोकिया 3310 का नाम Nokia 3310 Supremo Putin रखा गया है। इस फोन की कीमत 1,700 डॉलर यानी करीब 1,13,200 रुपये है। कंपनी ने जिस नोकिया 3310 को पुतिन के वेरियंट पेश किया है वह 3310 का नया अवतार है। फोन को ब्लैक वेरियंट में पेश किया गया है। फोन के स्पेसिफिकेशन में कोई बदलाव नहीं हुआ है। फिलहाल यह फोन रुस में ही मिल रहा है। बता दें कि हाल में लॉन्च हुए नोकिया 3310 में Nokia Series 30+ का ऑपरेटिंग सिस्टम, 240 x 320 रिजॉल्यूशन वाला 2.4 इंच का स्क्रीन, एसडी कार्ड के जरिए स्टोर 32GB, 1,200mAh की बैटरी और कैमरा 2MP का होगा।Nokia 3310 में पुराना सांप वाला गेम और पुरानी रिंगटोन है।
चाईनीज कंपनी शाओमी ने अपने पहले इनहाउस प्रोसेसर Surge S1 के साथ पहला स्मार्टफोन Mi 5c लॉन्च कर दिया है। यह नया प्रोसेसर 2.2GHz का ऑक्टाकोर है। फोन की बॉडी मेटल की है। Xiaomi Mi 5c की कीमत चाईनीजी बाजार में 1,499 यूआन यानी करीब 14,600 रुपये है। फोन 3 मार्च 2017 से चीन के बाजर में उपलब्ध हो जाएगा। एमआई 5सी रोज़ गोल्ड, गोल्ड और ब्लैक रंग के वेरियंट में आएगा।
भारत के दूरसंचार नियामक ट्राई ने सलाह दी है कि ग्रामीण ग्राहकों को हर महीने कुछ डेटा मुफ्त उपलब्ध कराया जाए ताकि देश में डिजिटल या कैशलेस इकोनॉमी को बढ़ावा दिया जा सके। ट्राई ने इसके लिए सार्वभौम सेवा दायित्व कोष (यूएसओएफ) से आर्थिक सहायाता देने की बात भी कही है। 
जियो की फ्री सर्विस खत्म होने में अब मात्र 2 दिन बचे हैं यानी शुक्रवार को रिलायंस जियो का हैप्पी न्यू ऑफर खत्म हो जाएगा और 1 अप्रैल से आपको जियो के डाटा, मैसेज, कॉल जैसी सेवाओं के लिए पैसे देने होंगे। यदि आप भी एक जियो यूजर्स हैं और आपके दिमाग में कोई सवाल है तो इस खबर को जरूर पढ़ें।
यूट्यूब स्मार्टफोन यूजर्स को जल्द नया फीचर दे सकता है। इंस्टेंट मैसेजिंग के इस दौरा में यूट्यूब भी मैसेजिंग फीचर लॉन्च करने वाला है। यूट्यूब अपने स्मार्टफोन एप्लिकेशन के जरिए मैसेज भेजने की सुविधा का परीक्षण कर रहा है ताकि लोगों अन्य तरीकों का सहारा लिए बिना अपने दोस्तों और परिवार के साथ कनेक्ट रहकर वीडियो शेयर कर सकें और इस पर चर्चा कर सकें। हाल ही में यूट्यूब ने अपने कुछ आईफोन और एंड्रॉयड यूजर्स के लिए मैसेजिंग का विकल्प की पेशकश की है। अगर सब कुछ ठीकठाक रहा तो यूट्यूब की अगली अपडेट पर आईफोन और एंड्रॉयड यूजर्स को मैसेजिंग की सुविधा मिल जाएगी। यूट्यूब, अल्फाबेट के गूगल का हिस्सा है, कंपनी इस बात की जांच कर रही है कि क्या संदेश भेजने की सुविधा लोग अपने लोकप्रिय वीडियो ऐप पर अधिक समय ‌‌बिताते हैं। मौजूद वक्त में लोगों को आमतौर पर यूट्यूब का लिंक कॉपी करते हैं और उन्हें स्नैपचैट, फेसबुक मैसेंजर और व्हॉट्सऐप पर पेस्ट करते हैं।
अलग अलग फर्जी एकाउंट के जरिये सोशल मीडिया पर टिप्पणी कर लोगों को परेशान करने वाले लोगों की अब पहचान हो सकेगी। दरअसल, वैज्ञानिकों ने इसके लिए एक नई विधि तैयार की है। अमेरिका के सैन एंटोनियो युनिवर्सिटी ऑफ टेक्सास (यूटीएसए) के शोधकर्त्ताओं की ओर से तैयार की गई सांख्यिकीय विधि लेखनी के विभिन्न नमूनों की जांच कर सकती है। वैज्ञानिकों ने पाया है कि कोई भी लेखक चाहे जितना अपनी लेखनी के अंदाज को छिपा लें। ये नई विधि इसे पहचान ही लेगी। फर्जी टिप्पणी करने वालों के शब्द चयन, विराम चिह्न और संदर्भों के जरिये उसकी पहचान की जा सकती है। यही नहीं चाहे कोई भी टिप्पणी एक व्यक्ति या उससे ज्यादा ने भी लिखी हो। लिखने वाले की पहचान करने में ये विधि सक्षम होगी। शोधकर्त्ताओं ने ऑनलाइन पर ऐसे लोगों की लेखनी का पता लगाया जो सबसे ज्यादा टिप्पणी करते हैं।
सैमसंग एक ऐसा स्मार्टफोन लॉन्च करने जा रही है जिसे आप नोटबुक और डायरी की तरह मोड़ सकेंगे। सैमसंग के इस फोल्डेबल फोन की चर्चा पिछले कई सालों से ही है। अब खबर है कि सैमसंग का यह फोल्डेबल स्मार्टफोन साल 2017 के अंत तक बाजार में आ सकता है। इस फोल्डेबल फोन के नाम को लेकर लोगों में काफी क्रेज देखा जा रहा है। इस फोल्डेबल फोन को लेकर ट्विटर पर एक तस्वीर भी शेयर हो रही है। रिपोर्ट के मुताबिक सैमसंग के इस फोल्डेबल स्मार्टफोन का नाम सैमसंग गैलेक्सी एक्स (Galaxy X) होगा। इस फोन को लेकर पहले ये खबर थी कि सैमसंग इसे बर्सिलोना में मोबाइल वर्ल्ड कांग्रेस में लॉन्च करेगी, लेकिन ऐसा नहीं हुआ। रिपोर्ट के मुताबिक सैमसंग दो फोल्डेबल फोन को लॉन्च करेगी। हालांकि इस रिपोर्ट पर भी पूरी तरह से यकीन नहीं किया जा सकता कि सैमसंग के फोल्डेबल स्मार्टफोन का नाम गैलेक्सी एक्स ही होगा, क्योंकि कंपनी की ओर से इस फोन को लेकर अभी कोई बयान सामने नहीं आया है।   Looking forward to you, Galaxy X pic.twitter.com/59axQ2mDcT — Ice universe (@UniverseIce) February 28, 2017
चीनी कंपनी iVoomi ने सस्ते स्मार्टफोन से भारतीय मोबाइल बाजार में कदम रख दिया है। कंपनी की योजना भारतीय यूजर को सस्ते स्मार्टफोन देने की है। कंपनी ने  अपने iVoomi iV505 स्मार्टफोन भारत में लॉन्च भी कर दिया है। इस फोन की कीमत सिर्फ 3,999 रुपये है।
बिजी लाइफ में पल-पल के अपडेट और छोटे-मोटे काम के लिए पर्सनल असिस्टेंट की जरूरत महसूस होती है, तो मोबाइल में पर्सनल असिस्टेंट ऐप इंस्टॉल कर लीजिए। फिर आपका फोन, फोन नहीं बल्कि सेक्रेटरी बनकर आपका ख्याल रखेगा। ओह! आज क्लाइंट के साथ जरूरी मीटिंग थी, पर भूल गया। अगर ऐसा आपके साथ भी होता है, तो जनाब, अपने स्मार्टफोन को अपना सेक्रेटरी क्यों नहीं बना लेते। जैसे एक सेक्रेटरी छोटा-मोटा हिसाब, कैलेंडर, जरूरी मीटिंग की टाइमिंग, रिमांइडर, टिकट ‌बुकिंग जैसे ढेर सारे काम अपनी डायरी में नोट कर उन्हें समय पर पूरा करती है, उसी तरह यह ऐप भी आपका ख्याल रखने में सक्षम हैं। आज गूगल प्लेस्टोर पर ऐसे ढेरों ऐप्स हैं, जो आपकी मदद बिल्कुल किसी सेक्रेटरी की तरह करते हैं और हां इस हाई टेक सेक्रटरी को बदले में तनख्वाह भी देने की जरूरत नहीं है। है न, गजब का एम्पलॉय। तो ये ऐप्स आपके सेक्रेटरी बनने को तैयार हैं।
जीमेल दुनिया की सबसे पसंदीदा ईमेल सर्विस है। लेकिन परेशानी ये है कि हैकरों की भी नजरें ऐसी ईमेल सर्विस पर होती हैं, क्योंकि डेस्कटॉप के अलावा लोग इसे सवा सौ करोड़ एंड्रॉयड स्मार्टफ़ोन पर भी इस्तेमाल करते हैं। मोबाइल और डेस्कटॉप पर एंटी-वायरस डाउनलोड करना, पासवर्ड वाला वाई फाई इस्तेमाल करना और दूसरे ऐप की मदद से आप स्मार्टफ़ोन और जीमेल को ज़रूर सुरक्षित रख सकते हैं। लेकिन इसकी सेटिंग में बदलाव करके भी बहुत आसानी से जीमेल अकाउंट को ऐसे स्पैम और वायरस से सुरक्षित रखा जा सकता है। जीमेल पर एक फीचर होता है जहां इनबॉक्स में सभी ईमेल को एक नाम से लेबल कर सकते हैं।
नया साल 2017 आने में कुछ ही घंटे बचे हैं। पिछले साल की तरह इस बार भी गूगल ने नये साल की पूर्व संध्या पर गूगल डूडल बनाया है। गूगल ने डूडल के बारे में बताते हुए लिखा गया, ‘सभी को नववर्ष की पूर्वसंध्या की बधाई। आज पूरी दुनिया में नए साल के इंतजार में लोग ऐसे ही इंतजार करते हुए घड़ियों को देख रहे हैं। लोगों के उसी इंतजार को देखते हुए यह डूडल बनाया गया है। डूडल में एक घड़ी दिखाई गई है। जिसमें 12 बजने ही वाले हैं। वहीं एक जाल भी है जिसमें कई सारे गुब्बारे बंद हैं। वे सभी एकसाथ घड़ी को देख रहे हैं और 12 बजने का इंतजार कर रहे हैं। वे लोग इंतजार से उछल भी रहे हैं।
अपनी पोलिसीज में भारी बदलाव करते हुए व्हाट्सएप अब अपने यूजर्स का नंबर ओनर कंपनी फेसबुक  के साथ साझा करेगा। जिसकी मदद से व्हाट्सएप यूजर्स  फेसबुक के जरिए और भी ज्यादा टारगेट विज्ञापन पा सकेंगे। यह एड फेसबुक पर ही होंगे, व्हाट्सएप पर एड देने संबंधी कोई बात नहीं कही गई है। वहीं कंपनी ने उपभोक्ताओं को आश्वस्त किया है कि वो केवल मोबाइल नंबर ही फेसबुक के साथ साझा करेगा। इससे उपभोक्ताओं को डरने की जरूरत नही है। उनकी प्राइवेसी में कोई दिक्कत नही होगी। उपभोक्ताओं का निजा डाटा निजी ही रहेगा। व्हाट्सएप यूजर्स को जल्द ही एक विकल्प देगा कि वह अपनी जानकारी फेसबुक के साथ साझा करना चाहते हैं या नहीं। 
अगर आप किसी नए शहर में हैं और वहां की भाषा नहीं समझ सकते हैं तो थोड़ी परेशानी तो ज़रूर होती है। जब भी आप टूरिस्ट बन कर किसी नई जगह जाते हैं तो वहां की भाषा के बारे में बहुत ज़्यादा जानने की कोशिश नहीं करते। लेकिन अपने स्मार्टफ़ोन से आप इस समस्या को सुलझा सकते हैं। हर स्मार्टफोन में कैमरा होता है और वो कैमरा आपके आसपास जो भी लिखा है उसे पढ़कर आपकी भाषा में अनुवाद कर सकता है। ये ऐप आईफ़ोन और एंड्रायड दोनों पर काम करता है और गूगल ट्रांसलेट पर आप इसे फ्री डाउनलोड कर सकते हैं। जहां पर भी आपको कोई जानकारी चाहिए आप उसकी एक तस्वीर ले लीजिए और गूगल ट्रांसलेट आपका काम कर देगा। हां, आपके लिए ये तुरंत तो नहीं होगा, लेकिन इतनी तेज़ी से होगा कि आपका काम आसान ज़रूर हो जाएगा।
मोटो जी5 प्लस की बंपर सेल के बाद लेनोवो भारत में मोटो जी5 को लॉन्च करने जा रही है। मीडिया रिपोर्ट के मुताबिक 4 अप्रैल को फोन की लॉन्चिंग होगी। इसके लिए मीडिया इनवाइट भी भेजे जा रहे हैं। इससे पहले कंपनी ने मोटो जी 5 प्लस को लॉन्च किया था। उम्मीद जताई जा रही थी कि लेनोवो मोटो जी-5 को भी जी-5 प्लस के साथ ही लॉन्च करेगी, लेकिन ऐसा नहीं हुआ।  कंपनी ने मोटो जी 5 और जी 5 प्लस दोनों ही फोन को फरवरी में मोबाइल वर्ल्ड कांग्रेस में पेश किया था। उस वक्त कंपनी ने कहा था कि दोनों ही फोन जल्द ही भारतीय बाजार में उपलब्ध होंगे। अनुमान है कि लेनोवो के इस फोन की कीमत 14 से 15 हजार के आसपास होगी।  मोटो जी 5 में 5 इंच की फुल एचडी डिस्प्ले लगा है। साथ ही फोन में 1.4 गीगाहर्ट्ज का स्नैपड्रैगन प्रोसेसर दिया गया है। फोन में डुअल एलईडी फ्लैश के साथ 13 मेगापिक्सल का रियर कैमरा दिया गया है। वहीं सेल्फी के लिए 5 मेगापिक्सल का फ्रंट कैमरा मौजूद है। फोन दो वेरिएंट 2जीबी और 3 जीबी रैम के साथ लॉन्च किया जा सकता है। मोटो जी 5 में 2,800 एमएएच की बैटरी दी गई है, जो फास्ट चार्जिंग को सपोर्ट करती है।
सैमसंग गैलेक्सी प्रो ए9 अब ऑनलाइन शॉपिंग साइट फ्लिपकार्ट पर शुक्रवार से मिलेगा। फिल्पकार्ट पर यह फोन लिस्ट भी कर दिया गया है। यह फोन ब्लैक, गोल्ड और व्हाइट रंग के वेरियंट में मिलेगा। फोन की कीमत में इस बार 2,590 रुपये की कटौती की गई है।
किसी भी बडे बैंक के साथ अब अगर अपना अकाउंट खोलना है तो टेक्नोलॉजी की भूमिका अहम हो गई है। अब बैंक नए ग्राहकों से फोटो नहीं मांगते बल्कि सेल्फी से ही काम चल जाता है। फेसबुक और ट्विटर की मदद से भी अब कई तरह के बैंकिंग ट्रांजेक्शन किये जा सकते हैं।
दुनिया भर में हम ब्रॉडबैंड क्रांति की बात करते हैं। हैरानी की बात है कि अब भी हमें हर वक़्त इस बात का ध्यान रखना पड़ता है कि स्मार्टफ़ोन या टैबलेट पर कितना डेटा का इस्तेमाल कर रहे हैं। सच्चाई ये भी है कि अगर आप सभी ऐप पर बढ़िया से नज़र रखें तो आपके डेटा का इस्तेमाल कम हो सकता है। और अगर विज्ञापन ब्लॉक करने के सॉफ़्टवेयर का इस्तेमाल करते हैं तो डेटा का इस्तेमाल काफ़ी कम हो जाएगा। आइये आपको डेटा की खपत पर नज़र रखकर उस पर हो रहे खर्च को कम करने का तरीक़ा बताते हैं। इसके लिए गूगल प्ले स्टोर से आपको डेटा स्टेटस नाम का ऐप डाउनलोड करना पड़ेगा।
कंपनियों के पास स्मार्टफोन में बेचने वाले फीचर के आइडिया अब शायद ख़त्म हो गए हैं। इसलिए वो अब आपसे आइडिया की तालाश में हैं। एक के बाद एक कंपनियां अब लोगों से ये आइडिया ढूंढ रही हैं। कई कंपनियां अब ऐसा ही कर रही हैं। इससे नए प्रोडक्ट पर उनका खर्च कम हो रहा है चीन की स्मार्टफोन कंपनी ज़ेडटीइ ने हाल में इसकी घोषणा की है। गिज़्मोडो की खबर के अनुसार लोगों के सुझावों के लिए एक वेबसाइट बनाई गई है जहां नए स्मार्टफोन के लिए वो अपनी बात कह सकते हैं। ज़ेडटीइ को ये आइडिया आपसे तुरंत चाहिए क्योंकि उसकी कोशिश है कि इस स्मार्टफोन को वो अगले साल लॉन्च कर दे। ये सुझाव सिर्फ स्मार्टफोन के लिए मांगे जा रहे हैं। कंपनी के अनुसार जिसके भी सुझाव को सबसे ज़्यादा पसंद किया जाएगा उसे कैश इनाम दिया जाएगा।
जापानी कंपनी पैनासोनिक ने भारत में दो दमदार स्मार्टफोन एलुगा रे मैक्स और एलुगा रे एक्स किया है। इन दोनों स्मार्टफोन की खासियत इनमें पैनासोनिक का आर्बो वर्चुअल असिस्टेंट है। कंपनी का दावा है कि यह असिस्टेंट गूगल असिस्टेंट से ज्यादा समझदार है जिससे यूजर को काफी मदद मिलेगी। पैनासोनिक एलुगा रे मैक्स 32 जीबी और 64 जीबी के स्टोरेज में उपलब्ध होगा। 32 जीबी स्टोरेज वाले वेरियंट की कीमत 11,499 रुपये और 64 जीबी स्टोरेज वाले वेरियंट 12,499 रुपये है। दोनों फोन की बिक्री एक्सक्लूसिव तौर पर अगले सप्ताह से फ्लिपकार्ट पर होगी। हालांकि फोन में एलुगा रे मैक्स में आर्बो वर्चुअल असिस्टेंट कुछ दिन बाद अपडेट के जरिए मिलेगा। 
गूगल के पास स्मार्टफोन के लिए एंड्रॉयड ऑपरेटिंग सिस्टम है, साथ ही क्रोम ओएस भी मौजूद है। लेकिन सर्च इंजन अब एक और ओएस तैयार करने में लगा है। गूगल फ्यूशिया नाम के ऑपरेटिंग सिस्टम पर काम कर रहा है। बहरहाल अभी नए ओएस के फंक्‍शन के बारे में स्पष्ट जानकारी नहीं दी गई है। यह किसी भी डिवाइस पर वर्चुअली काम कर सकता है। इस ऑपरेटिंग सिस्टम को तैयार करने के ल‌िए गूगल ने एक अलग रास्ता अख्तियार किया है। नया ओएस में एंड्रॉयड और क्रोम ओएस की तरह लिनक्स का उपयोग करने के बजाय मैजेंटा कर्नेल आधारित है। यह एम्बेडेड सिस्टम में इस्तेमाल किए जाने वाले "LittleKernel" प्रोजेक्ट पर आधारित है। इसका मतलब है कि ऑपरेटिंग सिस्टम इंटरनेट से जुड़ी डिवाइस पर रन के लिए है। इसके अलावा, दो इंजीनियर क्रिस्टोफर एंडरसन और ब्रायन स्वेटलैंड एम्बेडेड सिस्टम के प्रोजेक्ट नेक्सस क्यू और एंड्रॉयड टीवी में विशेषज्ञों के रूप में शामिल है।
गूगल ने जीमेल ऐप के लिए नया अपग्रेड जारी किया है। अपडेटेड ऐप में कंपनी ने तीन नए शॉर्टकट दिये हैं। यह अपडेट एंड्रॉइड 7.1 नूगट और उसके ऊपर के वर्जन पर उपलब्ध होगा। गूगल ने नए अपडेट में ई-मेल के साथ एक्सचेंज टास्क को भी जोड़ दिया है।  इस अपडेट से पहले ऐप में केवल मैजेस कम्पोज करने का शॉर्टकट था। हालांकि नए अपडेट के साथ भी यह विकल्प उपलब्ध रहेगा। नए अपडेट की मदद से यूजर तीन अकाउंट एक साथ चला सकता है। ऐप के शॉर्टकट को ड्रैग करके होम स्क्रीन पर लाया जा सकता है। जिसकी मदद से इस ऐप का आसानी से इस्तेमाल किया जा सकता है।  गूगल ने अपने आधिकारिक ब्लॉग पर लिखा कि इस नए फीचर के साथ ऐप आपके टास्क एक्सचेंज को सींक करता है, जिससे आपको जो टास्क करना है वह हमेशा ऊपर दिखाई देगा। इस ऐप में नए टास्क क्रिएट कर सकते हैं, उसकी तारीख तय कर सकते हैं और ई-मेल में फ्लैग लगा सकते हैं।  कंपनी का कहना है कि इस ऐप के जरिये आप अपने जरूरी काम को लिस्ट कर सकते हैं। काम खत्म होने साथ ही आप उसे लिस्ट में मार्क कर सकते हैं। जिससे यह पता चल सकेगा कि आपका काम पूरा हो चुका है। 
फेसबुक पर जब भी नए फीचर आते हैं तो उनके लिए सभी को नोटिफिकेशन आने लगते हैं। डिफॉल्ट प्राइवेसी सेटिंग को नकारते हुए ये नोटिफिकेशन शुरू हो जाते हैं। फेसबुक लाइव को हाल ही में लॉन्च किया गया है और उसकी कोशिश है कि वीडियो की दुनिया में वो यूट्यूब की तरह ही जाना जाए। कोई भी अपने वीडियो को फेसबुक पर दोस्तों के लिए ब्रॉडकास्ट कर सकता है जो उसे खत्म होने के बाद शेयर कर सकते हैं। इससे किसी के भी वीडियो को परिवार या दोस्तों के ग्रुप में पहुंचना अब बहुत आसान हो गया है।
गूगल प्ले स्टोर से इस्लामी चरमपंथी समूह तालिबान का ऐप 'आलमराह' हटा दिया गया है। चरमपंथी समूह ने ये ऐप एंड्रॉयड फोन के लिए बनाया था। इस ऐप में मौजूद सामग्री पश्तो भाषा में है। इसमें अफ़ग़ानिस्तान में समूह की गतिविधियों से जुड़े चरमपंथियों के बयान और वीडियो भी शामिल हैं। इसे एक अप्रैल को लॉन्च किया गया था। जब लॉन्च होने के कुछ ही देर बाद ये ऐप प्ले स्टोर पर नज़र नहीं आया तो चरमपंथी समूह ने इसके लिए 'तकनीकी कारणों' को जिम्मेदार बताया था। इसकी जानकारी अमरीका स्थित संगठन साइट इंटेल ग्रुप ने दी थी। ये ग्रुप जिहादी गतिविधियों पर नज़र रखता है। हालांकि, बीबीसी का मानना है कि इस ऐप को हटाने की वजह गूगल ऐप पॉलिसी का उल्लंघन है जो नफ़रत फैलाने वाली बातों को प्रसारित करने की इजाज़त नहीं देती है। गूगल ने इस मुद्दे पर कुछ कहने से इंकार किया है। गूगल की ओर से जारी बयान में कहा गया है, "हमारी नीतियां उपभोक्ताओं और डेवलपर्स को बेहतर अनुभव देने के लिए तैयार की गई हैं। यही वजह है कि हम इन नीतियों का पालन नहीं करने वाले ऐप को गूगल प्ले से हटा देते हैं।" वहीं तालिबान के एक प्रवक्ता ने ब्लूमबर्ग को बताया कि ये ऐप उनके दुनिया भर के लोगों तक पहुंचने के आधुनिक तकनीकी प्रयासों का हिस्सा है।
जी हां, आपने बिल्कुल सही पढ़ा। अभी तक आप पेटीएम या उसी के जैसे कई ऐप का इस्तेमाल पेमेंट के लिए कर रहे थे, लेकिन अब आप सिर्फ अंगूठा दिखाकर बिना कोई सर्विस चार्ज दिए पेमेंट कर सकते हैं। इस पेमेंट के लिए मोबाइल या कार्ड की कोई भी कोई जरूरत नहीं है। इसकी शुरुआत भी आईडीएफसी बैंक ने कर दी है। दरअसल आईडीएफसी बैंक ने देश का पहला आधार पे लॉन्च किया है जिसके जरिए किसी भी बैंक के ग्राहक अपने बचत खाते से खरीदारी के लिए सिर्फ अंगूठा लगाकर भुगतान कर सकते हैं। सबसे अच्छी बात ये है कि आपको किसी भी तरह का सर्विस चार्ज नहीं देना होगा। कैसे होगा भुगतान ? सबसे जरूरी बात यह है कि अंगूठा लगाकर भुगतान करने के लिए आपका आधार नंबर आपके बैंक खाते से जुड़ा होना चाहिए। साथ ही आपको अपना आधार नंबर याद होना चाहिए। दुकानदार के पास आईडीएफसी बैंक का एक ऐप होगा, साथ ही दुकानदार के मोबाइल फोन को बॉयमेट्रिक सेंसस से जोड़ा जाएगा। अब जब आप पेमेंट करेंगे तो आपको बॉयोमेट्रिक सेंसर पर अंगूठे का निशान देना होगा। उसके बाद आपके खाते से पैसा कट जाएगा और आपके फोन पर मैसेज आ जाएगा। आईडीएफसी में खाता होना जरूरी नहीं बैंक के ओर से जारी एक बयान के मुताबिक आधार पे के जरिए भुगतान करने के लिए ग्राहक आईडीएफसी बैंक में खाता होना जरूरी नहीं है, हालांकि व्यापारी या दुकानदार का खाता होना जरूरी है। बॉयोमेट्रिक सेंसर बैंक फ्री में व्यापारियों को देगा।
रिलायंस जियो की फ्री सेवा 31 मार्च 2017 को खत्म हो रही है। इसके बाद जियो की सर्विस के लिए ग्राहकों को बाकि कंपनियों के यूजर्स की तरह पैसे देने होंगे, लेकिन यहां पर सवाल ये है कि पैसे देने के बाद जियो के ग्राहकों को बाकि कंपनियों के ग्राहकों के मुकाबले क्या फायदे मिलेंगे।
गूगल आई/ओ डेवलपर सम्मेलन में नए मैसेज ऐप Allo की घोषणा के तुरंत बाद, एनएसए एडवर्ड स्नोडेन ने ट्वीट किया है कि चैट ऐप असुरक्षित है और लोगों को यह इस्तेमाल करने से बचना चाहिए, कम से कम शुरुआत में। स्नोडेन ने कहा, "अपनी नई ऑलू चैट ऐप में ‌डिफॉल्ट इंड-टू-इंड एन्क्रिप्शन निष्क्रिय करना गूगल यह फैसल खतरनाक है, और यह ऐप असुरक्षित बना देता है। अभी इसके इस्तेमाल से बचें"। Google's decision to disable end-to-end encryption by default in its new #Allo chat app is dangerous, and makes it unsafe. Avoid it for now.— Edward Snowden (@Snowden) May 19, 2016 गूगल की नई इंस्टेंट मैसेजिंग एप्लिकेशन Allo अभी तक आम यूजर्स के लिए उपलब्ध नहीं है। इससे पहले, कई रिपोर्टों में इंड-टू-इंड एन्क्रिप्शन फीचर के लिए गूगल की आलोचना की गई। एन्क्रिप्टेड चैट के लिए आप इनकॉग्निटो मोड का इस्तेमाल कर सकते हैं। यानी इसमें आप चाहें तो एन्क्रिप्शन या बिना एन्क्रिप्शन के चैटिंग कर सकते हैं। इनकॉग्निटो मोड वास्तव में गूगल क्रोम वेब ब्राउजर की तरह काम करता है। हालांकि, विशेषज्ञों का कहना है कि सामान्य तौर पर, ज्यादातर लोगों को 'इनकॉग्निटो मोड' के बारे में भूल जाते हैं।
क्या आप किसी को मिस्ड कॉल देते हैं? इन मिस्ड कॉल से आप ही नहीं, कंपनियां भी विज्ञापनों का मोटा पैसा बचा रही हैं। दिन भर में एक-दो दोस्तों को 'मिस्ड कॉल' देकर अगर लोग अपने एक या दो रुपये के कॉल को बचा लेते हैं तो आम तौर पर ऐसे लोगों को कंजूस कहा जाता है। लेकिन ऐसी कंपनियों को क्या कहेंगे जो ऐसे ही 'मिस्ड कॉल' का फायदा उठा कर आपको अपने सामान या सर्विस खरीदने का मौक़ा देती है? भारत जैसे 100 करोड़ से ज़्यादा मोबाइल ग्राहकों के देश में 'मिस्ड कॉल' अब कुछ ऐसा धंधा बन गया है कि देश और विदेश की बड़ी बड़ी कंपनियां भी इसका फायदा उठा रही हैं और दुनिया भर में ऐसे 'मिस्ड कॉल' वाले धंधे की बातें हो रही हैं।
व्हाट्सऐप का फेसबुक द्वारा अधिग्रहण के बाद इस प्रसिद्ध मैसेजिंग ऐप में कई बदलाव किये गए हैं। हाल ही में कंपनी ने ऐप के स्टेट्स फीचर को नए अंदाज में प्रस्तुत किया है। यह ऐप युवाओं के बीच काफी चर्चित है। आज के समय में व्हाट्सऐप केवल मैसेजिंग ऐप नहीं रह गया है। यह लोगों की दिनचर्या में शामिल हो गया है। ऐसे में क्या हो अगर किसी दिन यह ऐप आपके फोन पर काम करना बंद कर दे।  कंपनी ने आधिकारिक रूप से पिछले साल ही उन मोबाइलों की जानकारी दे दी थी जिन पर दिसंबर 2016 के बाद व्हाट्सऐप कार्य नहीं करेगा। हालांकि बाद में कंपनी ने इस समय सीमा को आगे बढ़ा दिया, लेकिन कंपनी अब ऐप में कुछ और नए बदलाव करना चाहती है जिसके तहत अब कई ऑपरेटिंग सिस्टम में  यह ऐप नहीं चलेगा।  कंपनी के आधिकारिक ब्लॉग से मिली जानकारी के अनुसार व्हाट्सऐप अब सिंबियन, बीबीओएस, विंडोज, एंड्रॉयड और आईओएस के कुछ वर्जनों पर उपलब्ध नहीं होगा। बलैकबेरी, ब्लैकबेरी 10, नोकिया एस40, सिंबियन, एस60, एंड्रॉयड 2.1 और 2.2, विंडोज 7.1 और आईफोन 3जीएस इन सभी ऑपरेटिंग सिस्टम पर जुलाई 2017 के बाद व्हाट्सऐप नहीं चल सकेगा। 
Galaxy Note 7 के फटने के बाद अब iPhone 7 Plus में भी आग लगने और धुआं निकलने की रिपोर्ट है। एक वीडियो भी खूब वायरल हो रहा है जिसमें आईफोन 7 प्लस जलते हुए दिख रहा है। धुआं निकलने वाले iPhone 7 Plus का वीडियो ट्विटर पर @briannaolivas_ हैंडल से पोस्ट किया गया है। ट्वीट में लिखा गया है, ‘आज सुबह बिना यूज किए ही मेरा iPhone 7 Plus फट गया। इसे एक्सप्लेन करने के लिए मेरे पास कुछ नहीं है।' वीडियो को अब तक 31 हजार बार री-ट्वीट किया गया है, 33 हजार लोगों ने लाइक किया है। वीडियो में फोन से धुआं निकलते साफ तौर पर देखा जा सकता है।   So my IPhone 7 plus blew up this morning 🤗 was not even using it, literally no explanation for this pic.twitter.com/sQ8CJt4Y69 — Bree✨ (@briannaolivas_) February 23, 2017 क्या गैलेक्सी नोट 7 की तरह आईफोन 7 प्लस भी फ्लाइट में होगा बैन? बता दें कि फटने के बाद सैमसंग गैलेक्सी नोट 7 को फ्लाइट में इस्तेमाल पर रोक लगा था, हालांकि कुछ दिनों बाद नागर विमानन महानिदेशालय (डीजीसीए) ने उड़ानों में गैलेक्सी नोट 7 के इस्तेमाल पर लगी रोक को कुछ समय के लिए हटा भी दिया है। अब आईफोन 7 प्लस के यूजर्स की चिंता बढ़ गई है कि कही डीजीसीए इस फोन पर फ्लाइट में रोक ना लगा दे।
गूगल फाइबर ने अपने क्रांतिकारी 1 Gbps इंटरनेट प्लान से तकनीक की दुनिया को हिलाकर रख दिया है। हालांकि यह कई बाजारों में उपलब्ध नहीं है, यह उन चीजों में से एक है जिसको हर इंटरनेट यूजर देखने के लिए उत्सुक है। ना केवल गूगल फाइबर बेहद सस्ता है, बल्कि कई उपयोगकर्ताओं के लिए यह बिल्कुल मुफ्त है। जो लोग गूगल फाइबर के बारे में जानते हैं उन्होंने पता होगा कि गूगल के पास 5 एमबीपीएस का मुफ्त इंटरनेट प्लान था। लेकिन अब गूगल फाइबर की योजना बदल चुकी है। कैनसस सिटी (पहला गूगल फाइबर बाजार) में नए ग्राहकों को अब इस विशेषाधिकार का कोई लाभ नहीं मिलेगा। ग्राहकों को अब दो मुख्य योजनाओं में उलझाया गया है। नए प्लान में उपयोगकर्ताओं को अब 1Gbps के लिए 70 डॉलर (लगभग 4645 रुपये) या 100 एमबीपीएस के लिए 50 डॉलर (लगभग 3,320 रुपये) खर्च करने होंगे। re/code के मुताबिक, एक प्रतिनिधि ने इस बात की पुष्टि की है कि कैनसस सिटी में मूल्य निर्धारण मॉडल में कुछ बदलाव किए गए हैं। मुफ्त इंटरनेट योजना खत्म हो चुकी है इसकी जानकारी वेबसाइट पर सूचीबद्ध है, हालांकि कंपनी का कहना है कि मौजूदा समझौतों का सम्मान करने के लिए जारी रहेगा। इस कदम के पीछे क्या वजहों हैं इस पर गूगल ने कोई स्‍पष्ट बात नहीं की है।
गूगल ने इस साल के डेवलपर कॉन्फ्रेंस I/O 2016 के दौरान कई बड़ी घोषणाएं की। इनमें से एक मैसेजिंग ऐप ऑलो (Allo) है। गूगल अपनी इस ऐप के जरिए व्हॉट्सऐप को मात देने चाहता है। इस नए ऐप यूजर्स के लिए टैक्‍स्ट मैसेज और वीडियो कॉन्टेंट के आधार पर प्रतिद्वंद्वी ऐप के मुकाबले कई यूनिक फीचर्स दिए गए है। गूगल की इस ऐप में 'स्मार्ट रिप्लाई' का एक फीचर दिया गया है जिसमें आपको चैटिंग के दौरान सुझाव के तौर पर टेक्‍स्ट दिखाई देता है इसलिए आपको हर एक शब्द टाइप करने की जरूरत नहीं है। यानी बातचीत के आधार पर आपको सजेस्टिव टेक्‍स्ट मिलता है। इतना ही नहीं स्मार्ट फीचर में टेक्‍स्ट के साथ-साथ आपको सजेस्टिव इमोजी भी दिखाई देती है।
कई साल पहले स्काइप ने ऑनलाइन कॉल करने वालों के लिए ये सर्विस शुरू की थी। पिछले महीने गूगल ने डुओ लॉन्च करके वीडियो कॉलिंग के बाज़ार में अपना सिक्का जमाने की कोशिश की है। अब फ़ेसबुक मैसेंजर पर इंस्टैंट वीडियो का फ़ीचर शुरू हो रहा है। चैटिंग ऐप की सफलता के बाद अब कई कंपनियां वीडियो कॉलिंग के बाजार में नए नए फीचर लेकर ऑनलाइन सब्सक्राइबर की तलाश में हैं। 2011 में लॉन्च होने के बाद गूगल हैंगआउट स्काइप का मुकाबला कर रहा है। फेसबुक का वीडियो चैट फीचर भी उसी साल लॉन्च हुआ था। उसपर ग्रुप चैट का भी विकल्प है। वीचैट , टाइनीचैट , एनीमीटिंग, ओवू, फ्रिंग, टैंगो जैसे कई और ऐप हैं जिन्होंने आपके लिए वीडियो कॉल करना बहुत आसान कर दिया है। बस ऐप डाउनलोड कीजिए और फ्री कॉलिंग शुरू कर दीजिए। लेकिन फेसबुक अपने मैसेंजर के लिए इंस्टैंट वीडियो मैसेंजर को चैट के अलावा सर्विस के रूप में रखने की सोच रहा है। जब आप किसी से चैट कर रहे हैं और अगर उसे कुछ दिखाना है तो कैमरा ऑन कर लीजिए और स्क्रीन के ऊपरी हिस्से में उसकी तस्वीर दिखाई देगी।
करीब दो साल पहले गूगल भारत में सबसे पहले ऑफलाइन यूट्यूब वीडियो  सर्विस की शुरुआत की थी। सोशल नेटवर्क वेबसाइट फेसबुक ने भी यूट्यूब की तर्ज पर ऑफलाइन वीडियो फीचर शामिल किया है। अब आपको फेसबुक वीडियो देखने के लिए लगातार इंटरनेट डाटा खर्च करने की जरूरत नहीं होगी। आप अपने पसंदीदा वीडियो ऑनलाइन के साथ-साथ ऑफलाइन मोड में भी देख सकते हैं। फेसबुक ने एक बयान में कहा, "देश में सीमित मोबाइल कवरेज की वजह से घटिया वीडियो क्वालिटी अनुभव का हवाला देते हुए यह कदम उठाया गया है।" ऑफलाइन वीडियो फीचर का इस्तेमाल फेसबुक एंड्रॉयड ऐप के लेटेस्ट वर्जन पर शुरू हो गया है।
करीब दो साल पहले गूगल भारत में सबसे पहले ऑफलाइन यूट्यूब वीडियो  सर्विस की शुरुआत की थी। सोशल नेटवर्क वेबसाइट फेसबुक ने भी यूट्यूब की तर्ज पर ऑफलाइन वीडियो फीचर शामिल किया है। अब आपको फेसबुक वीडियो देखने के लिए लगातार इंटरनेट डाटा खर्च करने की जरूरत नहीं होगी। आप अपने पसंदीदा वीडियो ऑनलाइन के साथ-साथ ऑफलाइन मोड में भी देख सकते हैं। फेसबुक ने एक बयान में कहा, "देश में सीमित मोबाइल कवरेज की वजह से घटिया वीडियो क्वालिटी अनुभव का हवाला देते हुए यह कदम उठाया गया है।" ऑफलाइन वीडियो फीचर का इस्तेमाल फेसबुक एंड्रॉयड ऐप के लेटेस्ट वर्जन पर शुरू हो गया है।
पिछले हफ्ते एप्पल ने अपना पहला एंड्रॉयड ऐप बाजार में उतारा है और उसके बाद एंड्रॉयड चाहने वाले कई लोग एप्पल का रुख़ कर रहे हैं। अपना नया आईफोन लॉन्च करने के बाद एप्पल ने ये ऐप उन ग्राहकों के लिए उतारा है जो लोग एंड्रॉयड छोड़कर आईफोन खरीदना चाहते हैं। अगर आप एंड्रॉयड फ़ोन इस्तेमाल कर रहे हैं और एप्पल के iOS ऑपरेटिंग सिस्टम वाला नया फ़ोन खरीदते हैं तो इस ऐप को डाउनलोड करने के बाद अपने फ़ोन की सभी जानकारी - फोटो, वीडियो, मैसेज, बुकमार्क, कैलेंडर - अपने नए एप्पल फ़ोन पर शिफ्ट कर सकते हैं।
बर्सिलोना में हो रहे मोबाइल वर्ल्ड मोबाइल कांग्रेस में चाइनीज कंपनी ZTE ने दुनिया का पहला 5जी स्मार्टफोन लॉन्च कर दिया है। यह 5जी नेटवर्क को सपोर्ट करता है जो नेटवर्क 2020 तक आ सकता है। कंपनी ने इस फोन के बारे में कहा कि 'गिगाबाइट फोन' दुनिया का पहला ऐसा फोन है जिसकी डाउनलोडिंग स्पीड 1जीबी प्रति सेकेंड तक होगी। यह फोन वर्तमान में चल रहे 4जी स्मार्टफोन से 10 गुना तेज होगा। इस फोन में क्वॉलकॉम का लेटेस्ट स्नैपड्रैगन 835 प्रोसेसर होगा। कंपनी के प्रवक्ता ने बताया कि टेक कंपनियां 5जी यानी पांचवे जेनरेशन के नेटवर्क को सपोर्ट करने वाली डिवाइस बनाने में लगी हैं। ताकि आने वाले समय में लोग अपने स्मार्टफोन पर ही फिल्म और टीवी देख सकें। साउथ कोरियन कैरियर KT Corp का लक्ष्य Pyeongchang में होने वाले विंटर ओलंपिक 2018 में 5G नेटवर्क का ट्रायल करना है।
पहले चैटिंग सिर्फ शब्दों के जरिए होती थी लेकिन धीरे-धीरे शब्दों के साथ-साथ इमोजी, स्माइली और स्टिकर्स भी यहां शाामिल हो गए। ये स्टिकर्स  हाव भाव को दर्शाते हैं और बातचीत को मजेदार बनाते हैं। ग्राफिक की मदद से बनाए इन स्टिकर्स में टेक्सट और भी मजेदार होते हैं। दिलचस्प बात यह है कि अब चैट स्टिकर्स देवनागरी में आ चुके हैं। मिरांडा हाउस में देवनागरी हिंदी के चैट स्टीकर्स की पहला ऐप लॉन्च किया गया है। हिंदी के इन पहले चैट स्टीकर्स 'हिमोजी' (Himoji) को गूगल प्ले स्टोर से डाउनलोड किया जा सकता है। सोशल मीडिया की दुनिया में चैट स्टीकर्स ने अपनी बड़ी जगह बनाई है। 1990 में पहली बार जब स्माइली की शक्ल में बातों को मजेदार बनाने की यह कला खूब पसंद की गयी। चैट स्टीकर्स और भी मजेदार तब लगते हैं जब वो आपकी अपनी भाषा, अपनी बोली का मजा दे सकें। इधर कुछ वर्षों से सोशल मीडिया पर हिंदी का विस्तार हुआ है। इस विस्तार को हिंदी के ये इमोजी (हिमोजी) एक नया आयाम देते हैं। हिमोजी को बनाया है अपराजिता शर्मा ने। अपराजिता दिल्ली विश्वविद्यालय के प्रसिद्ध कॉलेज मिरांडा हाउस में हिंदी विषय पढ़ाती हैं। तकनीक और कला की दुनिया में हिंदी का यह नया कदम है। हिमोजी के निर्माण में itechline4u services and marketing solutions pvt ltd का तकनीकी और डॉ. भास्कर कर्ण के कैलिग्राफ़िक सहयोग के मिला है। हिंदी मातृभाषा को समर्पित यह एप पहला प्रयास है। समय के साथ साथ इसमें नयी नयी कैटेगरिस को जोड़ा जाएगा। लॉन्चिंग के साथ इसमें ऐसी कैटगरिस को रखा गया है जो बेहद मजेदार और अनोखी हैं। बावरा-मन तो आपका मन जीत लेगी। खग-विहग खास तौर से उनके लिए जो पशु प्रेमी हैं। खट्टी-इमली और रसीला-आम को आप रोजमर्रा की बातों में शामिल कर सकेंगे। नवरस बदलते मौसम और बदले हुए मूड को अभिव्यक्त करते हैं। त्योहार और फिल्मी, इन दो कैटगरिस को शेयर किये बिना आप खुद को रोक नहीं सकेंगे। अब आप भी अपनी भाषा में अपने अंदाज में बातों को मजेदार बनाइये।
फ़ेसबुक इस बात का पूरा हिसाब रखता है कि आपकी पसंद-नापसंद, जीवनशैली, आदतें और ज़रूरतें क्या हैं, उसी हिसाब से वह टार्गेटेड विज्ञापन करके मोटी कमाई करता है। इस साल की दूसरी तिमाही में उसकी कमाई 6.24 बिलियन डॉलर यानी करीब 41800 करोड़ रुपये रही। इस तिमाही में मुनाफा रहा 2.1 बिलियन डॉलर या करीब 14010 करोड़ रुपये। हर बार जब आप लॉग इन करके थोड़ा समय फेसबुक पर बिताते हैं तो उसकी कमाई कुछ बढ़ जाती है। उसकी पूरी कमाई में मोबाइल विज्ञापनों से हुई कमाई का हिस्सा रहा 84 फीसदी है जो पिछले एक साल में 81 फीसदी बढ़ गया है। जून की तिमाही के अंत में फेसबुक के अब 171 करोड़ ग्राहक हैं। 2012 में 100 करोड़ के 'एक्टिव यूजर' के जादुई आंकड़े को पार करने के बाद भी उसके सब्सक्राइबर तेज़ी से बढ़ रहे हैं। लेकिन स्टैटिस्टा के आंकड़ों के अनुसार सबसे मज़ेदार बात ये है कि 157 करोड़ लोग फेसबुक को अपने स्मार्टफोन या टैबलेट पर इस्तेमाल करते हैं।
रिलायंस जियो और आइडिया को करारा जवाब देने के लिए वोडाफोन भी मैदान में कूद पड़ा है। जियो को टक्कर देने के लिए वोडाफोन ने एक नया प्लान लॉन्च किया है। रिपोर्ट के मुताबिक शुरुआत में 342 रुपये में प्लान में 28जीबी 3G/4G डाटा और 28 दिन के लिए अनलिमिडेट कॉलिंग मिलेगा।
आप जल्दी ही लोकप्रिय ऐप्स स्काइप, वॉट्सऐप और वाइबर के जरिए किसी भी लैंडलाइन फोन और मोबाइल फोन पर कॉल कर सकेंगे। मौजूदा समय में ऐप टू ऐप कॉलिंग के सुविधा उपलब्‍ध है।  सरकार के एक अंतर-मंत्रालयी पैनल ने इंटरनेट सेवा प्रदाताओं और टेलीकॉम ऑपरेटरों के बीच इंटर-कनेक्ट समझौतों के लिए मंजूरी दे दी है। कुछ समय पहले भारती एयरटेल ने अपने ग्राहकों को स्काइप, वीबर या अपने मोबाइल डेटा पैक का इस्तेमाल करने वाले दूसरे ऐप्स के जरिए कॉल करने पर अतिरिक्त भुगतान करने की बात कही थी। कंपनी ने वायस कॉल ओवर इंटरनेट इंटरनेट (वीओआईपी) पर कॉल करने के लिए स्टैंडर्ड डेटा रेट चार्ज करने का फैसला किया। वीओआईपी डेटा के लिए अलग से पैसे कटेंगे और यह मौजूदा डेटा पैक का भाग नहीं होगा।   एयरटेल की वेबसाइट पर कहा गया कि सभी इंटरनेट डेटा पैक या प्लान सिर्फ इंटरनेट ब्राउजिंग के लिए वैध होंगे और वीओआईपी इसमें शामिल नहीं होगा। वीओआईपी के लिए स्टैंडर्ड डेटा रेट 4 पैसे प्रति 10 केबी (3जी सेवा) और 10 पैसे प्रति 10 केबी (2जी सेवा) चार्ज किया जाएगा। अब लोगों को इंटरनेट से कॉल करने की आजादी मिल गई है। सरकार ने यूजर्स के लिए इंटरनेट टेलीफोनी का दरवाजा खोल दिया है। इस सर्विस के जरिए उपभोक्ता अब बेरोकटोक इंटरनेट टेलीफोनी का मजा उठा सकते हैं। फिलहाल अभी इस बात का कोई खुलासा नहीं किया गया है कि वॉट्सऐप, स्पाइप या वाइबर के जरिए होने वाली कॉल की दर क्या होगी। लेकिन उम्मीद है कि कॉल के लिए इस्तेमाल किए गए इंटरनेट डेटा के अनुसार बिल तय होगा।
मोबाइल क्रांति लाने वाली नोकिया आज अपने पुराने Nokia 3310 को नए अंदाज में बर्सिलोना मोबाइल वर्ल्ड कांग्रेस में लॉन्च करेगी। साथ ही यह भी खबर है कि नोकिया अपने कुछ एन सीरीज के भी फोन लॉन्च कर सकती है। नए नोकिया 3310 की स्क्रीन खूबसूरत हो सकती है। अभी तक मिली मीडिया रिपोर्ट के मुताबिक Nokia 3310 की कीमत 59 यूरो यानी करीब 4,166 रुपये हो सकती है, हालांकि नोकिया 3310 एंड्रॉयड नहीं होगा। वहीं कई रिपोर्ट्स में यह भी कहा गया है कि 3310 एंड्रायड फोन होगा। फोन में 1.5 इंच का स्क्रीन होगा, हालांकि इसमें फ्रंट कैमरा नहीं होगा। बैक पैनल पर कैमरा होगा। एफएम रेडियो भी होगा। रियर कैमरा के मेगापिक्सल का अभी खुलासा नहीं हुआ है। स्टोरेज की बात करें तो 8 जीबी की इनबिल्ट स्टोरेज होगी। चार्जिंग के लिए माइक्रो-यूएसबी पोर्ट भी दिया गया है, साथ ही 1650 एमएएच की बैटरी भी है।
पिछले साल जनवरी में भारत में आई चाइनीज कंपनी लेइको अब भारत छोड़कर जा सकती है। चीन की इस बड़ी कंपनी ने भारतीय बाजार में बढ़ती मांग को देखते हुए, पिछले साल ही कंपनी ने स्मार्ट फोन और स्मार्ट टीवी के बाजार में कदम रखा था।  हाल में मिली जानकारी के अनुसार कंपनी ने सेल्स, मार्केटिंग और डिस्ट्रीब्यूशन डिपार्टमेंट के लगभग 85 फीसदी स्टाफ को बाहर का रास्ता दिखा दिया है। सूत्रों की माने तो ग्राहकों से अच्छा रिस्पांस न मिलने के चलते, कंपनी का सुनहरा ख्वाब बीते एक साल में ही चकनाचूर हो गया।  कंपनी, बाकी बचे कर्मियों पर भी लगातार दबाव बना रही है कि वे कंपनी छोड़कर चले जाएं। अटकले हैं कि लेइको भारतीय बाजार में सुपर फोन्स और सुपर टीवी को बढ़ावा देने पर लाखों खर्च करने के बाद देश छोड़कर जा सकती है। 
गूगल का बहुचर्चित वॉइस असिस्टेंट गूगल असिस्टेंट को गूगल ने एंड्रॉयड मार्शमैलो और नूगट डिवाइस के लिए रिलीज कर दिया है। इससे पहले गूगल का यह फीचर केवल गूगल के फोन नेक्सस और पिक्सल पर ही उपलब्ध था। कंपनी ने अपने ब्लॉग के माध्यम से जानकारी दी है कि अब यह फीचर नूगट और मार्शमैलो फोन के लिए उपलब्ध हो गया है।  गूगल असिस्टेंट आर्टिफिशियल इंटेलिजेंस पर काम करता है। इसे एक्टिवेट करने के लिए होम बटन को कुछ देर तक दबाए रखना पड़ेगा। जिसके बाद यह काम करने लगेगा। गूगल का यह फीचर एक पर्सनल असिस्टेंट के तौर पर काम करता है। लंबे समय से कयास चल रहा था कि गूगल जल्द ही यह फीचर अन्य फोन के लिए लॉन्च कर सकता है। इस फीचर को लेकर मिल रहे पॉजिटिव रिस्पांस के बाद कंपनी ने इसे अन्य फोन के लिए लॉन्च किया है।  जिन डिवाइस पर यह फीचर उपलब्ध होगा उनमें यह अपने आप जुड जाएगा। इसे अलग से डाउनलोड करने की आवश्यकता नहीं है। इसके साथ ही फोन से गूगल सर्च हट जाएगा। सबसे पहले यह अमेरिका और उसके बाद ऑस्ट्रेलिया और कनाडा के लिए उपलब्ध होगा। हालांकि भारत में इसके लॉन्चिंग की कोई सूचना नहीं है।
रिलायंस जियो किसी भी तरह से ग्राहकों को अपना बनाना चाहती है, इसके लिए वह रोज नए-नए ऑफर ला रही है। जियो प्राइम की शुरुआत के बाद जियो ने अब 'बाय वन गेट वन' ऑफर पेश किया है। 'बाय वन गेट वन' ऑफर के तहत यदि आप 303 रुपये का रिचार्ज करवाते हैं तो आपको जियो की ओर से 201 रुपये का एड-ऑन पैक मुफ्त दिया जाएगा। मतलब आपको 303 पर मिलने वाले ऑफर के अलावा 5 जीबी डाटा फ्री दिआ जाएगा जिसकी वैधता 28 दिन होगी। वहीं यदि आप 499 का रिचार्ज करवाते हैं तो आपको 10 जीबी डाटा मुफ्त मिलेगा। कंपनी की ओर से जारी बयान के मुताबिक 10 जीबी डाटा की कीमत 301 रुपये है जो कंपनी ग्राहकों को दे रही है।
आप जल्दी ही लोकप्रिय ऐप्स स्काइप, वॉट्सऐप और वाइबर के जरिए किसी भी लैंडलाइन फोन और मोबाइल फोन पर कॉल कर सकेंगे। मौजूदा समय में ऐप टू ऐप कॉलिंग के सुविधा उपलब्‍ध है।  सरकार के एक अंतर-मंत्रालयी पैनल ने इंटरनेट सेवा प्रदाताओं और टेलीकॉम ऑपरेटरों के बीच इंटर-कनेक्ट समझौतों के लिए मंजूरी दे दी है। इसके जर‌िए यूजर्स बेहद कम खर्च पर लैंडलाइन या मोबाइल फोन पर कॉल कर सकेंगे। यह कॉल सेवा इंटरनेट डेटा के जरिए उपलब्‍ध होगी। हालांकि देश के कई हिस्सों में ब्रॉडबैंड सेवाओं के साथ एक सामान्य अड़चन धीमा इंटरनेट एक झटका हो सकता है। इंटरनेट नेटवर्क की खराब गुणवत्ता के कारण इस पर असर पड़ सकता है।
अपने स्मार्टफ़ोन से जब भी आप कोई तस्वीर लेते हैं तो उसमें आसपास खड़े लोग और तमाम चीज़ों की तस्वीरें भी खिंच जाती हैं।   ऐसे में आप कैसे ले सकते हैं वो परफेक्ट तस्वीर जो आसपास की चीज़ों को छोड़ केवल आपकी ही फ़ोटो मनचाहे बैकग्राउंड के साथ दिखाए।   गूगल प्ले स्टोर पर कई ऐसे ऐप हैं जो इसमें आपकी मदद कर सकते हैं और आपकी तस्वीरों को और यादगार बना सकते हैं।   ये ऐप आपके फ़ोटो से बैकग्राउंड में दिख रहे लोगों को निकालकर तस्वीर को बढ़िया दिखाने का काम करते हैं। आइए दो ऐसे ऐप के बारे में बताते हैं जो आपका काम आसान कर देंगे।   अगर आप फ़ोटो इरेज़र इस्तेमाल करना चाहते हैं तो उसे अपने स्मार्टफ़ोन पर डाउनलोड कर लें। उसके बाद जिस भी हिस्से को अपनी फ़ोटो से हटाना है वो चुन लीजिए और उसके बाद 'इरेज' पर क्लिक कर दीजिए।   फ़ोटो में बदलाव करते समय फ़ोटो इरेज़र आपको चार विकल्प देगा जिनमें से आप एक चुन सकते हैं। उसके बाद उस फ़ोटो को ये ऐप इस तरह से बना देगा मानो पहले से ही वो परफेक्ट तस्वीर थी।
फेसबुक, ट्विटर, इंस्टाग्राम, गूगल प्लस, वाट्स ऐप जैसी सोशल मीडिया वेबसाइट्स को तो आप बखूबी जानते हैं, लेकिन सोशल मीडिया के कुछ और भी प्लेटफॉर्म हैं, जहां आप इन प्रचलित वेबसाइट्स से कुछ ज्यादा एक्टिविटीज कर सकते हैं।
भारत सरकार जल्द ही महिलाओं की सुरक्षा को लेकर नया ऐप लॉन्च करने वाली है। सरकार का कहना है कि सोशल मीडिया पर रोजाना महिलाओं पर आपत्तिजनक टिप्पणियां की जाती हैं। महिलाओं के प्रति बढ़ते अपराध को ध्यान में रखकर सरकार यह ऐप लॉन्च करने जा रही है। केंद्रीय मंत्री मेनका गांधी ने कहा कि इंटरनेट का इस्तेमाल करने वाली महिलाएं सोशल मीडिया पर होने वाली टिप्पणियों के खिलाफ जल्द ही 'आई ऐम ट्रॉल्ड' ऐप पर शिकायत दर्ज करा सकेंगी। मार्च के अंत तक सभी मोबाइल फोन में पैनिक बटन का विकल्प दे दिया जाएगा। सभी मोबाइल फोन कंपनियां पैनिक बटन और शाउटिंग ऐप पर काम कर रही हैं।  मेनका गांधी ने फिक्की द्वारा आयोजित एक कार्यक्रम के दौरान कहा कि शारीरिक हिंसा और सोशल मीडिया पर बढ़ते ट्रॉल की शिकायत के लिए जल्द ही यह ऐप लॉन्च किया जाएगा। यह बहुत ही दुर्भाग्यपूर्ण है कि सोशल मीडिया पर महिला और पुरुष दोनों ही बेहद भद्दी भाषा का प्रयोग करने लगे है। 
2016 वर्ल्ड कप टी20 का खुमार सभी खेल प्रेमियों पर छाया हुआ है, लेकिन फेसबुक की दिलचस्पी बास्केटबॉल में है। फेसबुक ने अमरीका में होने वाले कॉलेज बास्केटबॉल टुर्नामेंट मार्च मैडनेस के मौके पर फेसबुक मैसेंजर में एक गेम शामिल किया है। फेसबुक मैसेंजर यूजर्स भी इस बास्केटबॉल गेम का मजा ले सकते हैं। अगर आप फेसबुक मैसेंजर का अपडेट वर्जन इस्तेमाल कर रहे हैं तो आप भी यह गेम खेल सकते हैं। गेम खेलने के लिए फेसबुक मेसेंजर पर अपने फ्रेंड को बास्केटबॉल का इमोजी भेजें और इस पर टैप करें। इसके बाद छोटा सा बास्केट और बॉल दिखाई देगा। गेम खेलना आसान है बस आपको बास्केबॉल को स्वाइप करके हूप में डालना होता है। जैसे-जैसे आप आगे बढ़ते जाएंगे गेम मुश्किल होता जाएगा। अगर आप फेसबुक मैसेंजर पर इस गेम को पूरा करने में कामयाब हो जाते हैं तो आपको सेलिब्रेटरी इमोजी सम्मानित किया जाएगा। मार्च मैडनेस का फाइनल मैच 4 अप्रैल को खेला जाएगा। इसके बाद यह मिनी खेल गायब हो सकता है।
स्मार्टफोन पर विज्ञापन की बाढ़ को ब्लॉक करने की लड़ाई अब एक बार फिर गर्म हो रही है। सैमसंग ने अब गूगल प्ले स्टोर में अपने ब्राउज़र ऐप को उतारा है जो विज्ञापनों को ब्लॉक करने में आपकी मदद करता है। सैमसंग इंटरनेट 4.0 पहले सैमसंग के सिर्फ़ उन्हीं गैलेक्सी डिवाइस पर डाउनलोड किया जा सकता था जो मार्शमैलो या उसके बाद के ऑपरेटिंग सिस्टम पर काम करते थे। लेकिन अब किसी भी सैमसंग के गैलेक्सी डिवाइस पर ये डाउनलोड किया जा सकता है। अगर आप क्रोम, फ़ायरफ़ॉक्स जैसे ब्राउज़र का इस्तेमाल नहीं कर रहे हैं तो कल्ट ऑफ़ एंड्रॉयड का कहना है कि ये ब्राउज़र को आपको ज़रूर परखना चाहिए। कुछ महीनों पहले ऐपल ने अपने नए ऑपरेटिंग सिस्टम आईओएस 9 लॉन्च करते हुए अपने ग्राहकों को एडब्लॉक फ़ास्ट इनस्टॉल करने की इजाज़त दी थी। सैमसंग का इंटरनेट 4.0 भी वैसा ही करने की कोशिश कर रहा है।
रिलायंस जियो का आज से जियो प्राइम के लिए रजिस्ट्रेशन शुरू हो गया है। 303 के अलावा नए प्लान को लेकर अभी तक कंपनी की ओर से कोई जानकारी नहीं मिली थी, लेकिन अब जियो की वेबसाइट पर पूरी लिस्ट आ गई है। रिलायंस जियो की वेबसाइट पर दी गई नई लिस्ट मे 19 रुपये से लेकर 9,999 रुपये तक के प्लान दिए गए हैं। यहां प्राइम और नॉन प्राइम दोनों ग्राहकों के लिए प्लान की नई लिस्ट जारी की गई है। जारी हुए नए प्लान में 99 रुपये में 1 साल के लिए प्राइम मेंबरशिप मिलेगी जिसके तहत ग्राहकों को हैप्पी न्यू ईयर वाले सारे ऑफर मिलेंगे।
फेसबुक पर जो विज्ञापन दिखते हैं, उनसे ऐसा लगता है मानो फेसबुक ने आपके मन की बात जान ली है। आपके परिवार में किसी का जन्मदिन है और आपको केक और फूलों के विज्ञापन दिखाई देने लगते हैं। ऐसा सभी के साथ हुआ है और आगे भी होगा। कई लोगों के लिए ये हैरानी की बात हो सकती है लेकिन ऑनलाइन दुनिया में अब ऐसी बातें देखकर हैरानी नहीं होनी चाहिए। फेसबुक पर लोग जिस तरह अपनी जानकारी शेयर करते हैं उससे ये सब पता करना बहुत आसान हो जाता है। आम लोगों के बारे में फेसबुक जितनी जानकारी इकठ्ठा करता है कोई सोशल नेटवर्क नहीं करता। वो 98 तरह की जानकारी इकठ्ठा करके उसी के हिसाब से ऑनलाइन विज्ञापन दिखाता है। फ़ेसबुक आपकी लोकेशन, आपकी आय, आपकी पसंद-नापसंद, आपकी मौजूदा ज़रूरत, आपके पिछले सर्च, आपके निकटतम मित्रों से हुई आपकी बातचीत के कीवर्ड्स सब जानता है। इन सबसे मिलकर आपकी प्रोफाइल बनती है और उसके बाद विज्ञापन देने वाली कंपनी तय करती है कि उसे किस तरह की प्रोफ़ाइल वाले लोगों तक पहुंचना है।
Airtel एयरटेल के दो नए प्लान 149 रुपये और 349 रुपये हैं। 149 रुपये के प्लान में एयरटेल से एयरटेल 28 दिन के लिए कॉलिंग फ्री, रोमिंग में इनकमिंग फ्री और 28 दिन के लिए 2 जीबी डाटा है। वहीं 349 रुपये वाले प्लान में 28 दिन के लिए 28GB डाटा और सभी नेटवर्क पर लोकल नेशनल कॉलिंग अनलिमिटेड है। हालांकि एक दिन में 500 एमबी डाटा यूज हो सकेगा। Idea आइडिया के 345 रुपये वाले प्लान में 14 जीबी 4जी डाटा मिलेगा और अनलिमिडेट कॉलिंग है। इसकी वैलिडिटी 28 दिन होगी, हालांकि ग्राहक एक दिन में 500 एमबी डाटा ही यूज कर सकेंगे। यह प्लान आइडिया के कुछ चुनिंदा ग्राहकों के लिए ही है। आप इस ऑफर के लायक हैं या नहीं, यह चेक करने के लिए My Idea ऐप में अपने मोबाइल नंबर से साइन करके एक्सक्लूसिव ऑफर्स सेक्सन में जा सकते हैं। Vodafone वोडाफोन के 346 रुपये और 342 रुपये के दो प्लान हैं। 342 रुपये में 28 जीबी 3G/4G डाटा और 28 दिन के लिए अनलिमिडेट कॉलिंग मिलेगा, हालांकि एक दिन में 1 जीबी डाटा ही यूज कर सकेंगे। 346 रुपये वाले प्लान में अनलिमिडेट कॉलिंग और 10 जीबी डाटा मिलेगा जिसकी वैधता 28 दिन होगी। इसके तहत ग्राहक प्रति दिन 300 वॉयस कॉल कर सकते हैं और इसके बाद कॉलिंग चार्ज लगेगा। Jio जियो के 303 रुपये वाले प्राइम मेंबर के प्लान में 28 जीबी डाटा मिलेगा जिसकी वैलिडिटी 28 दिन है। एक दिन में 1 जीबी डाटा यूज किया जा सकता है। इस प्लान में लोकल, एसटीडी, रोमिंग और सभी नेटवर्क पर कॉलिंग और मैसेज 28 दिन के लिए फ्री है। जबकि नॉन प्राइम मेंबर के लिए सभी नेटवर्क पर वॉयस कॉलिंग, मैसेज फ्री, डाटा 28 दिन के लिए 2.5 जीबी डाटा है। Jio के 19 से 9,999 तक के नए प्लान।  वहीं 149 रुपये वाले प्लान में 28 दिन की वैलिडिटी के साथ प्राइम मेंबर के लिए सभी नेटवर्क पर वॉयस कॉलिंग, मैसेज 100, डाटा 2 जीबी है, जबकि नॉन प्राइम मेंबर के लिए सभी नेटवर्क पर वॉयस कॉलिंग, मैसेज 100, डाटा 1 जीबी है।
रिलायंस जियो, रिलायंस इंडस्ट्रीज की दूरसंचार इकाई, अपनी 4 जी सेवाओं को जल्द लॉन्च करने की तैयारी कर रही है, क्रेडिट सुइस ने एक नोट में यह बात कही है। जियो तीन महीने पहले ही रिलायंस समूह के कर्मचारियों और उनके दोस्तों के लिए इस सर्विस की शुरूआत कर चुकी है। क्रेडिट सुइस के मुताबिक मुंबई में रिलायंस डिजिटल स्टोर पर जाने से पता चलता है कि दुकानों में जल्द ही जियो की 4जी कनेक्शन मिलना संभव होगा। कर्मचारियों का कहना है कि उनको जियो सिम कार्ड प्राप्त हो चुके हैं लेकिन अभी इस बात की जानकारी नहीं है कि बिक्री कब से शुरू होगी। रिलायंस जियो का नया सिमकार्ड 200 रुपये में उपलब्‍ध होगा। नए कनेक्‍शन पर तीन महीने के लिए मुफ्ता डेटा और वॉयस कॉल की भी सुविधा दी जाएगी। तीन महीने पहले ही रिलायंस समूह के कर्मचारियों को दिए गए कनेक्‍शन पर 75जीबी डेटा और कॉल के लिए 4500 मिनट की पेशकश की गई थी। गौरतलब है कि रिलायंज जियो 4जी सर्विस देश भर में शुरू करने वाली है। कंपनी के लॉन्चिंग ऑफर के तहत की नया प्लान की वैध सिर्फ 3 महीने तक ही होगी।
कई बार ऐसा होता है कि आप कोई आर्टिकल अपने मोबाइल पर पढ़ रहे होते हैं और इसी बीच कोई दूसरा काम आपको करना पड़ जाता है फिर आप उस आर्टिकल को बिना पढ़े ही रह जाते हैं। आपकी इस समस्या को दूर करने के लिए मोजिला फायरफॉक्स ने एक बुकमार्क ऐप पॉकेट (Pocket) लॉन्च किया है। इस ऐप की मदद से आप किसी भी आर्टिकल को सेव करके बाद में कभी भी पढ़ सकते हैं। यहां तक कि आप ऑफलाइन भी फोटो और बेहतर क्वालिटी के साथ कंटेट पढ़ सकते हैं। इस ऐप की मदद से आप 3 बिलियन से ज्याद कंटेंट को सेव कर सकते हैं। सेव किए गए कंटेंट एड फ्री होंगे। यह ऐप एंड्रॉयड, विंडो और आईओएस मोबाइल यूजर के लिए उपलब्ध है। इसकी मदद से आप ई-मेल, फेसबुक, ट्विटर, फ्लिपबोर्ड जैसी कई साइट्स के आर्टिकल ऑफलाइन पढ़ सकते हैं। इसमें आप लोगों को फॉलो भी कर सकते हैं। साथ ही पॉकेट ऐप में यदि आप कोई आर्टिकल पढ़ रहे हैं तो यह ऐप आपको दूसरे आर्टिकल को भी रिकमंड करेगा। पॉकेट ऐप के सीईओ ने बताया कि आने वाले कुछ महीनों में इसमें कई और बेहतरीन फीचर जोड़े जाएंगे।
एपल ने पुष्टि की है कि आईफ़ोन फ़ोन पर खोले गए ऐप का इस्तेमाल नहीं करने से आई-फ़ोन बैटरी के ख़र्च पर कोई असर नहीं पड़ता।
ट्विटर पर आपके नाम के आगे प्रतिष्ठित नीले रंग का चेक मार्क होने का सपना जल्द ही वास्तविकता बन सकता है। हिंदुस्तान टाइम्स की रिपोर्ट के मुताबिक माइक्रोब्लॉगिंग-कम-सोशल मीडिया पोर्टल ने घोषणा की है कि आप अपने अकाउंट के लिए एक ऑनलाइन आवेदन प्रक्रिया के जरिए "वेरिफाइड स्टेट्स" प्राप्त कर सकते हैं। ट्विटर पर वेरिफाइड अकाउंट लोगों प्रामाणिक रूप से महत्वपूर्ण व्यक्तियों और संगठनों की पहचान करने की अनुमति देते हैं। इसको एक नीले रंग की जांच चिह्न आइकन से चिह्नित किया जाता है। वर्तमान में केवल यह "बैज" कंपनियों, मशहूर हस्तियों, पत्रकारों, नेताओं और अन्य हाई प्रोफाइल लोगों के लिए मौजूद है। ट्विटर पर मौजूद लाखों लोगों एक्टिव यूजर्स में से केवल 189,000 अकाउंट को सत्यापित किया गया है। अब आप भी उनके रैंक में कुछ सवालों के जवाब और अपनी पहचान साबित कर शामिल हो सकते हैं।
रिलायंस जियो के 303 वाले प्लान के शुरू होने के बाद कई टेलिकॉम कंपनियां भी अपने ग्राहकों को शानदार ऑफर दे रही हैं। इसी बीच आइडिया ने जियो को टक्कर देने के लिए एक नया प्लान लॉन्च किया है। TelecomTalk में छपी रिपोर्ट के मुताबिक आइडिया ने 345 रुपये का एक प्लान लॉन्च किया है जिसके तहत ग्राहकों को 14जीबी 4जी डाटा मिलेगा और अनलिमिडेट कॉलिंग मिलेगी। इस प्लान की वैलिडिटी 28 दिन होगी, हालांकि ग्राहक एक दिन में 500 एमबी डाटा ही यूज कर सकेंगे। बता दें कि आइडिया ने यह प्लान पिछले महीने लॉन्च किया था लेकिन अब तक इसमें अनलिमिडेट कॉलिंग और सिर्फ 50 एमबी डाटा मिलता था। वहीं नए 4जी स्मार्टफोन यूजर को 1जीबी डाटा मिलता था।
पुणे के वैज्ञानिकों ने मोबाइल फोन को गंदा करने वाले रोगाणुओं की तीन नई प्रजातियों की खोज की है। ये रोगाणु हमारे मोबाइल फोन पर फलते-फुलते हैं।पश्चिमी देशों की एक रिपोर्ट के अनुसार, अक्सर मोबाइल फोन टॉयलेट की सीटों से भी ज्यादा गंदे होते हैं। वहीं, कुछ स्मार्ट फोन को घातक दवा रोधी बैक्टीरिया का ठिकाना माना जाता है।  राष्ट्रीय कोशिका विज्ञान केंद्र (एनसीसीएस) के वैज्ञानिकों ने खोज में मोबाइल फोन की स्क्रीन पर पाए जाने वाले तीन नए बैक्टीरिया की पहचान की है। जैव प्रौद्योगिकी विभाग द्वारा वित्त पोषित प्रयोगशाला ने दो नए बैक्टीरिया और एक फंगस की पहचान की है जिनका इससे पहले किसी विज्ञान की किताब में उल्लेख नहीं मिलता है। यूनिवर्सिटी ऑफ साउथर्न कैलिफोर्निया में आण्विक सूक्ष्म जीव विज्ञान और इम्यूनोलॉजी विभाग के सहायक प्रोफेसर विलियम डिपावलो ने इससे पहले 2015 में एक अध्ययन किया था। उस अध्ययन में उन्होंने बताया था कि टॉयलेट सीट्स पर सामान्यतया तीन तरह के विभिन्न बैक्टीरिया होते हैं लेकिन एक औसत घर में मोबाइल फोन पर लगभग 10 से 12 किस्म के फंगी और बैक्टीरिया पाए जाते हैं।
अब तक तो रिलायंस जियो 4जी के साथ इंडिया में धमाल मचा रहा है लेकिन अब खबर है कि जियो 2018 में 5जी सेवा लॉन्च कर सकती है। दरअसल बर्सिलोना में चल रहे मोबाइल वर्ल्ड कांग्रेस में रिलायंस जियो ने एक अहम घोषणा की है। रिलायंस जियो ने प्रमुख मोबाइल निर्माता कंपनी सैमसंग के साथ 5G सर्विस के लिए समझौता किया है। इवेंट में दोनों कंपनियों ने ‘Infill & Growth Project’ की घोषणा की। यह प्रोजेक्ट जियो को देश की 90 फीसदी आबादी तक पहुंचाने में मदद करेगा। साथ ही इससे ग्रामीण इलाकों में भी जियो की पहुंच होगी। इस समझौते का मकसद देश में 4जी सर्विस के साथ 5जी सर्विस को लाना और डिजिटल इंडिया को सपोर्ट करना है। विशेषज्ञों का कहना है कि 5जी के आने से कई किलोमीटर तक वाई-फाई यूज किया जा सकेगा। इसकी स्पीड करीब 1जीबी प्रति सेकेंड हो सकती है। दूसरे शब्दों में कहें तो आप फुल एचडी फिल्म सेकेंडों में डाउनलोड कर सकेंगे। इसके आने के बाद टीबी केबल की जरूरत नहीं होगी। अधिकतर काम वायरलेस तकनीक से संभव होंगे।
सैमसंग ने पुष्टि की है कि 8 मार्च को भारत में गैलेक्सी एस7 और गैलेक्सी एस7 ऐज को लॉन्च किया जाएगा। हाल ही में कंपनी ने अपने बहुप्रतीक्षत स्मार्टफोन गैलेक्सी एस7 और गैलेक्सी एस 7 एज को एमब्ल्यूसी (मोबाइल वर्ल्ड कांग्रेस) 2016 बार्सिलोना में शोकेस किया था।
अब किसी बीमारी की जानकारी पाने के लिए डॉक्टर पर निर्भर नहीं रहना पड़ेगा। चुटकी में आप ‘हेल्थ पाई’ ऐप पर कभी भी कोई जानकारी हासिल कर सकते हैं। ‘हेल्थ पाई’ ऐप एक मोबाइल नर्स की तरह आपकी सेहत का ख्याल रखता है। ऐप में बीमारी का विवरण, लक्षण, रोकथाम अथवा खानपान एवं परहेज के बारे में पूरी जानकारी मिलेगी। बंगलौर की ‘एमतत्वा’ नामक कंपनी ने हिंदी भाषा में ‘हेल्थ पाई’ नामक मोबाइल ऐप हाल में लॉन्च किया है। यह एप्लीकेशन आपको दवा लेने के लिए याद दिलाएगी। यही नहीं, आप अपने पूरे परिवार के मेडिकल दस्तावेज जैसे दवा के पर्चे, टेस्ट रिपोर्ट, बिल आदि इस ऐप पर सेव कर सकते हैं। कैमरे से इन दस्तावेजों की फोटो खींचकर उन्हें सुरक्षित ऐप और सर्वर पर स्टोर कर सकते हैं। इन दस्तावेजों को आप कभी भी और कहीं भी देख सकते हैं। ऐप में आप बच्चों के टीकाकरण ई-चार्ट भी बना सकते हैं। ऐप पर टीकाकरण भारतीय पीडियाट्रिक एसोसिएशन द्वारा सुझाए टीके दिए गए हैं, जिन्हें आप अपने अनुसार बदल सकते हैं। यह ऐप आपको सही समय पर बच्चों को टीकाकरण के लिए याद दिलाता है। इसके अलावा बच्चों का ग्रोथ चार्ट भी आप इस ऐप पर रख सकते हैं। शुगर या हाई ब्लड प्रेशर रोगियों के लिए भी इसे लाभदायक बताया जा रहा है। ऐप में आप अपने शुगर या ब्लड प्रेशर की रीडिंग एक चार्ट के रूप में रख सकते हैं, जिन्हें आप अपने डॉक्टर के साथ भी शेयर कर सकते हैं। इसके अलावा अगर आपके माता-पिता ने समय पर दवा नहीं ली है, तो उनसे काफी दूर होने के बावजूद आपके पास तुरंत अलर्ट आ जाएगा। आप अपनी दवा के रिमाइंडर कर सकते हैं। कंपनी के सीईओ बलजीत सिंह के मुताबिक ‘हेल्थ पाई’ देश के उन करोड़ों लोगों के लिए लाभप्रद होगी, जो पढ़ नहीं सकते। लोग डॉक्टर से अपनी सेहत के बारे में सवाल भी ऐप पर पूछ सकते हैं। यह ऐप एक डिजिटल डॉक्टर की तरह काम करता है, जिसे हमेशा आप जेब में रख सकते हैं।
रिलायंस जियो को कड़ी टक्कर देने के लिए भारती एयरटेल भी पूरे देश में रोमिंग फ्री का ऐलान कर दिया है। अब वॉयस और डाटा दोनों पर कोई रोमिंग चार्ज नहीं लगेगा। डाटा के साथ-साथ आउटगोइंग पर भी रोमिंग चार्ज नहीं लिया जाएगा, जिसका फायदा एयरटेल के 26.8 करोड़ ग्राहकों को मिलेगा। बता दें कि इससे पहले बीएसएनएल, वोडाफोन और रिलायंस जियो की रोमिंग फ्री है। हालांकि वोडाफोन आउटगोइंग कॉल्स और डाटा पर रोमिंग चार्ज लेता है। एयरटेल ने इसकी अधिकारिक घोषणा ट्विटर पर कर दी है। वहीं खबर है कि एयरटेल के बाद आइडिया भी यह तोहफा दे सकता है। जानकारों का कहना है कि रिलायंस जियो के आने के बाद टेलिकॉम कंपनियों को काफी नुकसान झेलना पड़ा है। इस घाटे की भरपाई के लिए कंपनियां तरह-तरह की स्कीम ला रही हैं। इसी कड़ी में एयरटेल रोमिंग फ्री कर दिया है।   #Airtel customers can now speak freely wherever they are in #India! #NORoamingCharges — Bharti Airtel (@airtelnews) February 27, 201
व्हाट्सऐप पर दर्जनों मैसेज हर दिन आते हैं। इन्हें आप रोक नहीं सकते हैं। आपके पास किसी को ब्लॉक करने के अलावा कोई और विकल्प नहीं है। ब्लैकबेरी के मैसेंजर में आप किसी की इजाज़त के बिना उसे मैसेज नहीं भेज सकते थे। लेकिन व्हाट्सऐप पर ऐसी रोक नहीं है। इसीलिए आपके पास कई अनचाही ऑडियो और वीडियो फ़ाइल आती हैं जो आपके स्मार्टफोन पर डाउनलोड हो जाती हैं। ये आपके डेटा का इस्तेमाल करते हैं इसलिए ये अनचाहे मैसेज पर रोक लगाना ज़रूरी है। व्हाट्सऐप में सेटिंग ऐसी होती हैं कि वीडियो और ऑडियो फाइल खुद ही डाउनलोड हो जाती हैं। इसमें बदलाव आपको करना पड़ता है ताकि वो जब आप चाहें तब ही डाउनलोड हो। इस बदलाव को करने के लिए सबसे पहले व्हाट्सऐप में जाकर 'सेटिंग' में जाइए और फिर 'डेटा यूसेज' को चुन लीजिए। यहां पर आपको दिखाई देगा कि ऑडियो और वीडियो फाइल के डाउनलोड होने के लिए सेटिंग क्या है। अगर आप मोबाइल डेटा और वाई फाई से कनेक्टेड स्मार्टफ़ोन पर डेटा डाउनलोड नहीं करना चाहते हैं तो सेटिंग को अपनी ज़रूरत के हिसाब से बदल लें। रोमिंग के समय कभी भी डेटा को डाउनलोड नहीं होने दीजिए नहीं तो इससे आपकी जेब पर भारी चपत लग सकती है।
इंस्टेंट मैसेजिंग ऐप वॉट्सऐप की नई अपडेट के साथ नए फीचर को शामिल किया है। अपडेटेड वॉट्सऐप में फटाफट जवाब देने के लिए क्विक रिप्लाई फीचर को जोड़ा है। नए अपडेट से वॉट्सऐप यूजर सीधे नोटिफिकेशन पैनल से ही जवाब दे सकेंगे। फिलहाल यह चुनिंदा यूजर के लिए उपलब्ध है। वॉट्सऐप का यह नया फीचर लेटेस्ट वर्जन 2.12.560 पर बीटा टेस्टर के लिए ही उपलब्ध है। वॉट्सऐप 2.12.560 वर्जन अभी सीधे गूगल प्ले और वॉट्सऐप वेबसाइट पर उपलब्ध नहीं है। नोटिफिकेशन बार को एक्सपेंड करने पर नोटिफिकेशन के नीचे ही 'रिप्लाई' का विकल्प दिखेगा। 'रिप्लाई' पर टैप करने से यूजर को एक डायलॉग बॉक्स और नीचे की तरफ जवाब देने के लिए की-बोर्ड के साथ फुल स्क्रीन रिप्लाई ओवरप्ले दिखेगा। इस नए फीचर (क्विक रिप्लाई फीचर) से यूजर बिना ऐप खोले जवाब भेज सकेंगे। इसके साथ यूजर मैसेज पर टैप करने के लिए ऐप में पूरी बातचीत भी देख सकते हैं। गौरतलब है कि इसी महीने हुए आईफोन वॉट्सऐप अपडेट (वी2.12.16) के जरिए ऐप में नोटिफिकेशन क्विक रिप्लाई फीचर शामिल किया गया था।
बर्सिलोना के बाद अब भारत में मोबाइल कांग्रेस का आयोजन होने जा रहा है। इवेंट का आयोजन सितंबर 2017 में होगा जिसमें दक्षिण पूर्व एशियाई बाजारों में भारत की पहुंच का खास ध्यान रखा जाएगा।   सेल्युलर ऑपरेटर्स एसोसिएशन ऑफ इंडिया (COAI) के महानिदेशक राजन एस मैथ्यू ने पीटीआई से बातचीत में इसकी जानकारी देते हुए कहा, 'बर्सिलोना में एक मोबाइल वर्ल्ड कांग्रेस का आयोजन होता है और दूसरा शंघाई में होता है। दक्षिण पूर्व एशियाई देशों में कुछ भी नहीं होता। भारत दूरसंचार के क्षेत्र में अग्रणी होकर उभर रहा है जिसका प्रदर्शन हम इंडियन मोबाइल कांग्रेस में करेंगे।' उन्होंने कहा कि भारत की सभी इंडियन मोबाइल वर्ल्ड कांग्रेस में मोबाइल ऑपरेटर कंपनियां, फेसबुक, हुवावे, इरिक्शन, सिस्को जैसी कंपनियां हिस्सा लेंगी। मैथ्यू ने बताया कि और भी कई भारतीय कंपनियों को इवेंट में हिस्सा लेने के लिए न्यौता दिया गया है। इंडियन मोबाइल वर्ल्ड कांग्रेस का आयोजन 27 सितंबर से दिल्ली के प्रगति मैदान में होगा।
एंड्रॉयड फोन में वायरस को लेकर अक्सर खबरें आती रहती हैं। पिछले साल भी दिसंबर में 'Gooligan' वायरस आया था और अब प्ले-स्टोर पर 100 से ज्यादा विंडोज वायरस वाले ऐप को डिटेक्ट किया गया है। इनमें से कई ऐप ऐसी हैं जिन्हें हजारों बार डाउनलोड किया गया है। मैलवेयर डिटेक्टेड इन सभी ऐप की पहचान हो गई है और इन्हें प्ले-स्टोर से हटा भी दिया गया है। इन ऐप की पहचान Palo Alto नेटवर्क ने सबसे पहले की और इसकी जानकारी गूगल प्ले को दी। पालो अल्टो की रिपोर्ट के मुताबिक इन ऐप्स को डेवलपर ने अपनी पहचान छिपाकर तैयार किया था। इनमें से अधिकतर ऐप इंडोनेशिया में तैयार किए गए थे। जानकारों के मुताबिक इन सभी 132 ऐप के iFrames लिंकिंग स्टेटिक HTML पेज को डोमेन से हाइड कर दिया गया था। iFrame HTML कोडिंग होती है जिसके जरिए डेवलपर वेबपेज पर दूसरे सोर्स से अपने कंटेट अपलोड करता है।
जियो और एयरटेल के बाद अब बीएसएनल ने भी अनलिमिटेड वॉयस कॉलिंग का नया प्लान लॉन्च कर दिया है। नए प्लान का नाम 'दिल खोल के बोल' रखा गया है जो देश के सभी 22 सर्कल के पोस्टपेड यूजर्स के लिए है। सबसे अच्छी बात यह है कि इस प्लान के तहत BSNL के यूजर्स रोमिंग में भी फ्री अनलिमिटेड कॉलिंग कर सकेंगे।
अपने वही पुराने रिंगटोन को सुनना भला किसको अच्छा लगता है। ये कारण है कि अब कंपनियों ने अलग-अलग लोगों के लिए अलग रिंगटोन का सुझाव दिया जो लोगों को बहुत पसंद आया। लेकिन आखिर कितने लोगों के रिंगटोन को आप कस्टमाइज़ कर सकते हैं? नोकिया के फ़ोन अब बाज़ार में नहीं मिलते हैं। लेकिन उसके रिंगटोन की आवाज़ अब भी लोग पहचानते हैं। कई युवाओं के स्टाइल के लिए एक ही रिंगटोन अब काफी पुरानी बात हो गई है। ऐसे लोगों के स्मार्टफोन को सभी से अलग रखने के लिए एक ऐसा ऐप गूगल प्ले स्टोर में है जो हर बार फ़ोन के बजने पर नया रिंगटोन बजा सकता है। इसके लिए आपको अपने स्मार्टफोन पर गानों या म्यूज़िक की एक प्लेलिस्ट तैयार करनी होगी और उसके बाद आपका काम शुरू हो सकता है। इन सभी गानों या म्यूज़िक को एक ही फोल्डर में कॉपी करके सेव कर लीजिए और इन सभी को MP3 फॉर्मेट में होना ज़रूरी है।
डाटा वॉर में देश की सभी कंपनियां कूद पड़ी हैं। इसी बीच एयरटेल ने जियो की तरह ही अनलिमिटेड प्लान लॉन्च किया है। एयरटेल ने दो प्लान लॉन्च किए हैं जिनमें 149 रुपये और 349 रुपये के प्लान शामिल हैं। 149 रुपये के प्लान की बात करें तो इसमें प्लान के तहत एयरटेल से एयरटेल कॉलिंग और रोमिंग में इनकमिंग फ्री है। साथ ही इसमें आपको 2 जीबी डाटा भी मिलेगा जिसकी वैधता 28 दिन की होगी। वहीं 349 रुपये वाले प्लान में 28GB डाटा के साथ लोकल नेशनल कॉलिंग अनलिमिटेड होगी, हालांकि यूजर्स एक दिन में सिर्फ 500 एमबी डाटा ही यूज कर पाएंगे। वहीं 3AM से 5AM के बीच यूजर्स को 500MB एक्स्ट्रा डाटा दिया जाएगा।   Bharti #Airtel Unlimited Prepaid Plans (Data+Calls) v/s Reliance #Jio 's Unlimited Plans (Data + Calls). What's your opinion ? RT & Reply pic.twitter.com/FeSMHGAQa1 — SANJAY BAFNA (@sanjaybafna) March 3, 2017 रिपोर्ट के मुताबिक एयरटेल का यह प्लान प्रीपेड यूजर के लिए है, हालांकि कंपनी की ओर से अभी इस प्लान की पुष्टि नहीं हुई है। कई ग्राहकों ने इस ऑफर के स्क्रीनशॉट शेयर किए हैं जिसमें इस ऑफर की जानकारी दी गई है।
बर्सिलोना में एलजी ने अपने बिना बेजल डिस्प्ले वाले स्मार्टफोन LG G6 को लॉन्च कर दिया है। LG G6 में 5.7 इंच की फुल एचडी डिस्प्ले है जिसका रिजॉल्यूशन 2880 × 1440 पिक्सल है। एलजी  जी6 में 13 मेगापिक्सल के डुअल लेंस वाले 2 रियर कैमरे हैं।  एलजी जी 6 का पहला कैमरा 125 डिग्री वाइड एंगल का है और दूसरा नॉर्मल है। फ्रंट कैमरा 5 मेगापिक्सल का 100 डिग्री वाइड एंगल वाला है। 3,200mAh की नॉन रिमूवेबल बैटरी है। है। फोन में 4 जीबी रैम, 32जीबी/64जीबी के वेरियंट और क्वालकॉम स्नैपड्रैगन 821 एसओसी प्रोसेसर है। फोन में Temple Run 2 प्री इंस्टॉल है। फोन आइस प्लैटिनम, मायस्टिक व्हाइट और एस्ट्रो ब्लैक रंग के वेरियंट में आएगा। फोन पूरी तरह से वाटरप्रुफ है, जो 5 फीट गहरे पानी में 30 मिनट तक रह सकता है। फोन की बॉडी मेटल की है। कंपनी का दावा है कि  एलजी जी 6 दुनिया का पहला फुल विजन फोन है। LG G6 डॉल्बी विजन को सपोर्ट करता है। डॉल्बी विजन एक नई तकनीक है जो फिलहाल एलजी के पास ही है। एलजी जी 6 एंड्रॉयड नूगट 7.0 पर काम करेगा। साथ ही फोन में गूगल एसिस्टेंट (AI) का फुल सपोर्ट है। फिंगरप्रिंट सेंसर फोन के पीछे डुअल कैमरा के नीचे दिया गया है। साथ ही कंपनी का दावा है कि यह फोन गर्म नहीं होगा। इसमें टेम्परेचर कंट्रोलर है।
फ़ोन या टैबलेट एक, उसके लिए की-बोर्ड अनेक। इतने सारे विकल्पों के बीच आप कैसे चुनें कि आपके फ़ोन के साथ जो कीबोर्ड आया है वो ठीक है, या फिर आपको ऐप डाउनलोड करना चाहिए। गूगल की-बोर्ड नेक्सस फ़ोन में प्री-इन्सटॉल्ड होते हैं। इसमें प्रिडिक्टिव टाइपिंग है यानी आधा शब्द लिखते ही बाकी शब्द स्क्रीन पर आ जाता है, और साथ में वॉइस रिकग्निशन भी शामिल है। लेकिन इसका स्वाइपिंग फ़ीचर बहुत बढ़िया नहीं है इसीलिए ये बहुत लोकप्रिय नहीं है। अगर आप दो-ढाई सौ रुपए खर्च करने को तैयार हैं तो स्विफ़्टकी को एक महीने के फ्री-ट्रायल के साथ डाउनलोड कर सकते हैं। इसका ऑटो-करेक्शन काफ़ी अच्छा है और टाइपिंग आसान है। अगर टाइप करने के लिए आप स्वाइप नहीं, टैप करते हैं तो ये की-बोर्ड आपको बहुत पसंद आएगा।
तमाम अटकलों के बाद आखिरकार गूगल ने ऐलान कर ही दिया कि गूगल असिस्टेंट जल्द ही एंड्रॉयड 6.0 मार्शमैलो और इससे ऊपर के एंड्रॉयड वर्जन के लिए उपलब्ध होगा। गूगल असिस्टेंट एक कृत्रिम मानव की तरह काम करता है। पहले यह गूगल के मैसेजिंग ऐप Allo और गूगल पिक्सल स्मार्टफोन में था, लेकिन हाल के दिनों में इस टूल को कई कंपनियों ने अपना लिया है। पिक्सल के अलावा गूगल असिस्टेंट नोकिया, एलजी जी6 और मोटोरोला के अपकमिंग स्मार्टफोन में आने वाला है। कंपनी के बयान के मुताबिक इसी सप्ताह से एंड्रॉयड 6.0 मार्शमैलो और इससे ऊपर के एंड्रॉयड वर्जन में गूगल असिस्टेंट का अपडेट मिलना शुरू हो जाएगा। नूगट और मार्शमैलो पर चलने वाले स्मार्टफोन के प्ले-स्टोर पर गूगल असिस्टेंट खुद-ब-खुद मिलने लगा है। मार्शमैलो और नूगट पर गूगल असिस्टेंट गूगल सर्च की जगह ले लेगा। साथ ही अपडेट के बाद होम बटन लंबे समय तक दबाए रखने से या Ok Google वॉयस कमांड देने पर गूगल असिस्टेंट को शुरू किया जा सकेगा।
टेलिकॉम रेग्यूलेटरी अथॉरिटी ऑफ इंडिया (ट्राई) ने सार्वजनिक जगहों पर इंटरनेट प्रयोग को बढ़ाने के लिए एक कंसल्टेशन पेपर जारी किया है। इस पेपर में वाई-फाई के जरिए ब्रॉडबैंड की उपलब्धता को बढ़ाने की वकालत की गई है।
26 फरवरी 2017 यानी रविवार से स्पेन के बर्सिलोना में मोबाइल वर्ल्ड कांग्रेस इवेंट होने वाला है। इस इवेंट में तमाम मोबाइल कंपनियां अपनी नई टेक्नोलॉजी को लेकर और नई डिजाइन को लेकर आती हैं। इस इवेंट का टेक लवर्स में बड़ी बेसब्री से इंतजार करते हैं। MWC में नोकिया अपने 3310, नोकिया 8, Nokia 3, Nokia 5, सहित एन सीरीज के कई फोन लॉन्च करने वाली है, वहीं सैमसंग भी गैलेक्सी टैब एस3 को लेकर आ रही है। एलजी बिना बेजल वाला स्मार्टफोन G6 को लॉन्च करेगी। इनके अलावा ओप्पो, हुवावे और वीवो भी फुल तैयारी के साथ इवेंट में धमाकेदार एंट्री करेंगी। हुवावे को लेकर खबर है कि वह VR 360 डिग्री कैमरे के साथ पी10 और पी10 प्लस को लॉन्च करेगी। मोटोरोला की बात करें तो यह कंपनी Moto G5 और Moto G5 Plus के साथ इवेंट में अपनी धाक जमाएगी। वहीं सोनी भी Xperia सीरीज के कई फोन को लॉन्च कर सकती है। ब्लैकबेरी भी मोबाइल वर्ल्ड कांग्रेस में “Mercury” फ्लैगशिप फोन से वापसी करने की कोशिश करेगी।
अमेरिका की एक अदालत ने 27 लाख से ज्यादा लोगों को स्पैम मेल भेजने के आरोप में एक युवक दो साल सजा सुनाई। दो साल पहले दर्ज धोखाधड़ी और इलेक्ट्रॉनिक मेल के दुरुपयोग के मामले में 47 वर्षीय सैनफोर्ड वॉलेस उपनाम (स्पैम किंग) को दोषी पाया गया। वॉलेस को कोर्ट ने डॉलर 3100,000 (करीब 2.08 करोड़ रुपये ) का जुर्माना और दो साल की कैद की सजा सुनाई है। वॉलेस ने साल 2008 से 2009 के बीच 27 लाख से ज्यादा लोगों को फेसबुक के द्वारा (स्पैम मेल) ये संदेश भेजे थें। अमेरिका के अटॉर्नी कार्यालय से जारी एक बायन में कहा गया कि वॉलेस नें फेसबुक पर फर्जी अकाउंट बना रखा था जिसके जरिए वह लोगों से दोस्ती कर उनके साथ धोखाधड़ी किया करता था। पहले वह फेसबुक के द्वारा लोगों से दोस्ती करता और बाद उनकी मेल आईडी हैक कर उनके खातों का उपयोग अन्य लोगों को स्पैम मेल भेजने के लिए किया करता था। ईमेल का इस्तेमाल करने पर आप भी स्पैम के शिकार हो सकते हैं। तरह-तरह की चीजें खरीदने के लिए ईमेल आना आम बात है, भले ही उन चीजों की कोई जरूरत न हो।
बार्सिलोना मोबाइल वर्ल्ड कांग्रेस में HMD ग्लोबल ने स्नैक गेम को फेसबुक मैसेंजर के लिए लॉन्च कर दिया है। इस दौरान नोकिया के पुराने मोबाइल के स्नैक गेम को भी लॉन्च किया गया। नोकिया ने इवेंट में अपने पुराने नोकिया 3310 को नए रूप-रंग में लॉन्च किया। इसमें शानदार बटन दिए गए हैं और नए नोकिया 3310 में पुराना सांप वाला गेम भी है। फेसबुक मैसेंजर के नए अपडेट वर्जन में आप सांप वाले गेम का आनंद ले सकेंगे।
एक ऐसा ऐप बनाया गया है, जो किसी व्यक्ति की रैंकिंग कर सकता है। लेकिन बाजार में पेश किए जाने से पहले ही यह विवादों में घिर चुका है। एक ऐसा ऐप बनाया गया है, जो किसी व्यक्ति की रैंकिंग कर सकता है। लेकिन बाजार में पेश किए जाने के पहले ही यह विवादों में घिर चुका है। जिस तरह लोग रेस्तरां, होटल और दूसरी चीज़ों को रेटिंग देते हैं, उसी तरह लोग उन लोगों को रेटिंग दे पाएंगे जिन्हें वो इस ऐप के ज़रिए जानते हैं। इस ऐप का नाम 'पीपल' रखा गया है। लेकिन सोशल मीडिया पर कई लोग इसे 'भयावह' बता रहे हैं। 'पीपल' बनाने वालों का कहना है कि वे किसी के बारे में नकारात्मक बात कहने से पहले लोग उसे देख सकेंगे। हालांकि लोग अपने बारे में नकारात्मक कमेंट को डिलीट नहीं कर पाएंगे और न ही एक बार रजिस्टर करने के बाद वहां से हट पाएंगे। ईस्ट एंगलिया यूनिवर्सिटी में निजता के पैरोकार पॉल बर्नल को भी 'पीपल' ऐप से आपत्ति है। वे कहते हैं, "कुल मिला यह बहुत ही डरावना है। ये पीछा करने का औज़ार है।" वे आगे कहते हैं, "आप कैसे मालूम करेंगे कि कोई किसी शख़्स को जानता है? यदि आप फ़ेसबुक पर हैं तो आप अपने फ़ेसबुक फ़्रेंड्स में से कितनों को सचमुच में जानते हैं?"
एक नई डिजिटल क्रिप्टो करेंसी लॉन्च की गई है जिससे इंसान पैदल चलकर कमाई कर सकेगा।   इस करेंसी का नाम है बिटवॉकिंग डॉलर, जो डिजिटल क्रिप्टो करेंसी बिटकॉइन की तरह ही कंप्यूटर से पैदा होगी।   स्मार्टफ़ोन यूज़र फ़ोन पर बिटवॉकिंग ऐप की मदद से रिकॉर्ड करेगा कि वो कितने क़दम पैदल चला है। फिर कदमों की गिनती के आधार पर प्रति दस हज़ार क़दमों पर यूज़र को लगभग एक बिटवॉक डॉलर मिलेगा।   शुरू शुरू में, यूजर को कमाई गई करेंसी ऑनलाइन स्टोर में खर्च करने, या उससे नकद कमाने का मौका मिलेगा।   संस्थापकों का मानना है यह तकनीक विकासशील और ग़रीब देशों में फ़िटनेस उद्योग के विकास में ख़ासी मददगार हो सकती है। इनके अनुमान के अनुसार बिटवॉकिंग योजना ग़रीब देशों के नागरिकों के जीवन को पूरी तरह से बदलकर रख देगी।   प्रोजेक्ट की शुरुआत करने वाले निसान बहार और फ्रेंकी इम्बेसी को इस प्रोजेक्ट के लिए जापानी निवेशकों से शुरुआती दस मिलियन डॉलर की मदद मिली है।
इस बात की चर्चा काफी समय से होती रही है कि ट्विटर पर 140 अक्षरों की बंदिश से आजादी मिलने वाली है। ताजा रिपोर्ट के मुताबिक ट्विटर 140 अक्षरों की सीमा में एक बड़ा बदलाव करने वाला है। सोशल मीडिया वेबसाइट ट्विटर का कहना है कि उपभोक्ता ट्वीट में लिंक, अटैचमेंट व अन्य फीचर का इस्तेमाल कर सकेंगे। ट्विटर के उत्पाद प्रबंधक टाड शेरमन ने कहा है कि आने वाले महीनों में फोटो, वीडियो व पोल्स को अक्षर सीमा में नहीं गिना जाएगा।’ ट्विटर 140 अक्षरों की सीमा से फोटो, लिंक शेयर और @replies या @mentions को जल्द ही बाहर कर सकता है। यह कदम ट्विटर यूजर्स के लिए काफी सहूलियत वाला हो सकता है। 140 अक्षरों में @replies और @mentions नहीं गिना जाएगा। पिछले कुछ समय से ट्विटर के यूजर्स में ‌गिरावट हुई है। ट्विटर के मुख्य कार्यकारी जैक डोर्सी ने भी हाल ही में कहा था कि नए उपभोक्ताओं को आकर्षित करने के लिए कंपनी अपने उत्पाद को सरल बना सकती है। यह बदलाव कंपनी की रणनीति का हिस्सा हो सकता है। ट्विटर के मासिक सक्रिय उपयोगकर्ताओं की संख्या 31 करोड़ थी जो पिछली तिमाही में 30.5 करोड़ दर्ज की गई है।
कभी कभी ब्राउजर पर गूगल सर्च करते समय आप किसी अनचाही वेबसाइट पर पहुंच जाते हैं। कई बार आपके स्मार्टफोन या टैबलेट में छुपे वायरस ऐसा करते हैं और आप 'ब्राउज़र हैकिंग' का शिकार हो जाते हैं। 'ब्राउज़र हैकिंग' कोई नई बात नहीं है। जो लोग इंटरनेट का इस्तेमाल स्मार्टफ़ोन या टैबलेट के ज़रिए करते हैं, उनके लिए ये काफी ख़तरनाक़ हो सकता है। इसको पता लगाना बहुत मुश्किल नहीं है। अगर वेब पेज लोड होने में दिक्कत है, ब्राउज़र फ्रीज हो रहा है, कुछ ऐप या प्रोग्राम लोड करने में दिक्कत है या इंटरनेट कनेक्शन की रफ़्तार काफी कम है तो ये सभी निशानी हैं कि आपके साथ 'ब्राउज़र हैकिंग' हुई है। अगर एक वेबसाइट टाइप करने पर दूसरे पर जा रहे हैं, तो ये पहली निशानी हो सकती है।
सोशल नेटवर्किंग साइट फेसबुक ने भारत में अपने नए प्रबंध निदेशक के तौर पर उमंग बेदी की नियुक्ति की है, जो जुलाई 2016 से पद का कार्यभार संभालेंगे। बेंगलुरु निवासी बेदी मौजूद वक्त में एडोब एशिया प्रशांत क्षेत्र के लिए प्रबंध निदेशक हैं। बेदी कृतिगा रेड्डी का स्थान लेंगे। कृतिगा कंपनी के कैलिफोर्निया स्थित मुख्यालय में नयी जिम्मेदारी संभालेंगी। मेनलो पार्क आधारित सोशल मीडिया दिग्गज ने कहा कि बेदी देश में शीर्ष ग्राहकों और क्षेत्रीय एजेंसियों के साथ सामरिक संबंधों को बनाने और बनाए रखने में भारत व्यापार का नेतृत्व करेंगे। कंपनी के बयान में कहा, "उमंग करीब दो दशक से सेल्स, मार्केटिंग और टीमों का निर्माण के लिए बहुराष्ट्रीय कंपनियों के साथ सफलतापूर्वक काम किया है। इसके चलते दुनिया भर में भारत की एक पहचान है और उमंग बेदी को प्रबंध निदेशक के रूप में पाकर हम खुश हैं।''
हम सब के साथ एक न एक बार ऐसा ज़रूर हुआ है - हमने फ़ोन कहीं रख दिया और उसके बाद काफी देर तक ढूंढ़ते रह गए। अगर गलती से भी आप फ़ोन कहीं रखकर भूल जाएं तो क्या इसका इलाज ढूंढ़ा जा सकता है। लेकिन अगर फ़ोन आपको खुद कॉल कर करके ये बताता रहे, तो शायद आपको उसे ढूंढ़ना थोड़ा आसान हो जाए। कुछ लोगों ने आईफोन के लिए मार्को पोलो नाम का ऐप बना दिया। लेकिन ये आपकी बैटरी का दुश्मन बन गया। लेकिन अब iOS और एंड्रॉयड के लिए Butterfingerz नाम का ऐप आपके लिए इस समस्या का एक और इलाज ले कर आया है। अगर आपको अपना फ़ोन नहीं मिल रहा है और आपने उसे कही रख दिया है, तो फ़ोन आपको हर घंटे कॉल कर सकता है। फिर आप फ़ोन रिंग होने की आवाज़ सुनकर उसे ढूंढ सकते हैं। बस आपको उसकी सेटिंग को वैसे ही तय करना होगा। इसकी सेटिंग को अपनी ज़रुरत के लिए तय करना बहुत आसान है। ऐप डाउनलोड और इनस्टॉल करने के बाद इसकी सेटिंग में जाइये और साउंड टैब चुन लीजिये। उसके बाद आप तय कर सकते हैं कि अगर डिवाइस को गलती से गिरा दें तो क्या मैसेज आ सकता है। यहां पर ये भी तय कर सकते हैं कि कितनी देर में ऐप आपको फ़ोन करे ताकि उसको आप भूल न जाएं। दो कॉल के बीच ज़्यादा से ज़्यादा एक घंटे का फर्क हो सकता है। ऐप आपके लिए कुछ ऐसा भी समय चुन लेता है जब आपको वो कॉल नहीं करेगा क्योंकि आप ऑफिस के काम में व्यस्त हो सकते हैं।
अगर आप अपने स्मार्टफ़ोन पर विकिपीडिया, ट्विटर और गूगल मैप जैसी वेबसाइटों से जानकारी लेना चाहते हैं तो उसके लिए डेटा सर्विस होना जरूरी है। लेकिन अगर आपने सही ऐप डाउनलोड किया है तो बिना डेटा सर्विस के भी इन वेबसाइटों से कुछ जानकारी ले सकते हैं। बस थोड़ी सी मेहनत करनी होगी और आपको ये समझना होगा कि किन किन चीज़ों के बारे में आप जानना चाहते हैं। अगर आपको दुनिया भर से जुड़ी टेक्नोलॉजी की ख़बरें पढ़नी हैं तो गूगल प्ले स्टोर से फ़ीडमी नाम के आरएसएस फ़ीड पर आपको सब कुछ मिल जाएगा। इस ऐप की सेटिंग में जाकर इसको 'फुल ऑफलाइन सिंक' पर सेट कर लीजिए। उसके बाद सभी टेक्स्ट और तस्वीरें आपको फ़ोन पर ऑफ़लाइन भी मिलेंगी। यानी बिना इंटरनेट कनेक्शन के आप अपने आरएसएस फ़ीड को पढ़ सकते हैं। ताज़ा ख़बरों के बारे में अगर आपको जानना है तो इसके लिए भी डेटा सर्विस जरूरी नहीं है।
गूगल अपने प्लेस्टोर से SmeshApp नाम एक स्पाइवेयर एप्लिकेशन को हटा दिया है। सीएनएन-आईबीएन की रिपोर्ट के मुताबिक, यह एप्लिकेशन बड़े पैमाने पर भारतीय सेना के जवानों पर जासूसी करने के लिए पाकिस्तान की खुफिया एजेंसियों द्वारा इस्तेमाल किया जा रहा था। सीएनएन-आईबीएन की जांच से पता चला कि कथित एप्लिकेशन सेना और अन्य आतंकवाद के खिलाफ आपरेशनों की रणनीति के बारे में महत्वपूर्ण जानकारी लेने के लिए इस्तेमाल किया जा रहा था। सीएनएन-आईबीएन के एक रिपोर्ट के मुताबिक, स्पाईवेयर एप्लिकेशन को न सिर्फ स्मार्टफोन बल्कि सैनिकों के पर्सनल कंप्यूटर को भी प्रभावित करता था। एक बार फोन में इंस्‍टॉल हो जाने के बाद यह एप्लिकेशन थर्ड पार्टी को व्यक्तिगत जानकारी फोन लॉग, टेक्‍स्ट मैसेज और डिवाइस में स्टोर तस्वीरों को इस्तेमाल करने की अनुमति देती है। एप्लिकेशन के जर‌िए इक्टठा जानकारी को कथित तौर पर जर्मनी में एक सर्वर पर स्टोर किया गया था और इसको कराची के बाहर स्थित एक व्यक्ति द्वारा हॉस्ट किया गया था।
ये ऐप उन लोगों के लिए सेहत की चाबी साबित हो सकता है जो अक्सर पानी पीना भूल जाते हैं। कितना और कब पानी पिएं, इस बात की चिंता इस ऐप पर छोड़ दीजिए। प्लांट नैनी एक ऐप है जो आपको आपकी जरूरत के अनुसार पानी पीने के लिए रिमाइंडर देता है। इस ऐप के जरिए एक छोटा प्लांट बडी आपके फोन स्क्रीन पर पानी का रिमांइडर देता है। दरअसल, इस प्लांट बडी की प्यास तभी बुझती है, जब आप पानी पीते हैं। आपको पानी पिएंगे तो इस प्लांट को बड़ा होने में मदद मिलेगी। पानी नहीं पीने की सूरत में आपका रिमांइर देने वाली ये प्लांट बडी मर जाता है भले ही ये बहुत छोटी बात लगे लेकिन वाकई में आपका प्लांट बडी आपके लिए बहुत ही जरूरी काम करता है। पानी का रिमाइंडर देने की वजह से प्लांट नैनी ऐप्स तेजी से लोकप्रिय हुआ है। ये एक फ्री ऐप है। आप इसे एंड्रॉयड या आईओएस पर डाउनलोड कर सकते हैं।
लोग किसके बारे में क्या सोचें ये भी फेसबुक तय करने की कोशिश में हैं और वो भी इस बारीकी से कि सोचने वाले को पता भी न लगे कि उसकी सोच बदल दी गई है या उसपर किसी का कब्जा हो गया है। खबर है कि फेसबुक के पास अब ऐसा नुस्खा है कि अगर वो चाहें  उठते-बैठते, सोते-जागते जनता के इर्द-गिर्द वही बातें होंगी, वही तस्वीरें होंगी जो उसकी सोच पर कब्जा कर ले। फेसबुक के एक-दो मुलाजिम पिछले दिनों बागी हो गए थे और उनके हवाले से खबर आई है कि फेसबुक ने अपने नुस्खे को टेस्ट भी किया है। बागियों की मानें तो उन्होंने इस टूल के जरिए ये कोशिश की है कि अमरीकी चुनाव में उनके चहेते मुखिया के खिलाफ खड़े उम्मीदवारों की बातें लोगों तक पहुंचे ही नहीं। उनके पास ऐसा नुस्खा भी है कि फेसबुक के चहेते मुखिया के गांव की खुशहाली की बातें ही हों, बुरी बातें कहने वाले के खिलाफ इतने लोग बोलें कि उसकी बात झूठी लगने लगे। फेसबुक के संस्थापक और मुख्य कार्यकारी अधिकारी मार्क जकरबर्ग ने कहा है कि हमारी टीम ने ट्रेंडिंग न्यूज प्रोडक्ट की अखंडता को बरकरार रख रही है, इस बात को सुनिश्चित करने के लिए एक पूर्ण जांच का आयोजन किया गया था।
आपको शायद अहसास भी न हो लेकिन फेसबुक जैसी सोशल मीडिया साइटें आपकी दिमागी सेहत पर बुरा असर डालती हैं। पांच में से एक इंसान की शिकायत होती है कि उसे फेसुबक पर अपने दोस्तों की अच्छी, मस्ती भरी तस्वीरें देख कर दुख होता है और वो तनाव में चला जाता है। प्रिवलेज होम इंश्योरेंस द्वारा किए गए सर्वे के मुताबिक लगभग 70 लाख लोगों को ट्विटर, व्हाट्सएप, फेसबुक पर अपने दोस्तों को उनसे बेहतर जिंदगी जीते और नई-नई जगह घूमते देख कर खुद की जिंदगी में कमी महसूस होती है। वे मजबूरी में इन साइटों से छुटकारा भी नहीं पा सकते। वो अकाउंट भी डीएक्टीवेट नहीं करना चाहते क्योंकि उन्हें डर है, ऐसा करने से वे दुनियाभर में हो रही चीजों से खुद को अपडेट नहीं रख पाएंगे।
फेसबुक ने हाल ही में सात सेकेंड के वीडियो को प्रोफाइल पिक्चर में लगाने की तकनीक शुरू की है। इंस्टाग्राम या फ्लिकर पर आप अपनी तस्वीरें पोस्ट करके सब से अलग दिखने की कोशिश कर सकते हैं। अपनी तस्वीरों को अगर आप दूसरों से अलग दिखाना चाहते हैं तो उसके लिए कई वेबसाइट और ऐप हैं जो आपकी मदद कर सकते हैं। कुछ आपकी फोटो पर स्पेशल इफ़ेक्ट डालते हैं और कुछ की मदद से आप अपनी फोटो पर टच अप भी कर सकते हैं। मोशन शॉट या फोटो विंडो इस्तेमाल करके अपनी फोटो में आप कुछ ख़ास कर सकते हैं। एक ही तस्वीर में आपकी अगर कई तस्वीरें हों तो वो दूसरों से अलग दिखेंगी। ऐसा करने के लिए DMDक्लोन नाम का ऐप आपको इस्तेमाल करना पड़ेगा। ऐसा करने के लिए गूगल प्ले स्टोर पर आपको कई ऐप मिल जाएंगे लेकिन अगर WonderHowTo पर विश्वास करें तो DMD क्लोन इनमे सबसे बढ़िया है।
सोशल मीडिया पर इन दिनों पर दादा-पोते की तस्वीर वायरल हो रही है। दिल को छू लेने वाली इस फोटो में हार्ट सर्जरी के बाद दादा अपने पोते को गोद में लिए हुए हैं। तस्वीर में इन दोनों के शरीर पर हार्ट सर्जरी के निशान भी दिख रहे हैं।  जानकारी के मुताबिक, यह मामला अमेरिका के फीनिक्स शहर का है। यहां रहने वाले एलन हलस्टीड को अपने जीवनकाल में दो बार हार्ट सर्जरी से गुजरना पड़ा है। यह फोटो सोशल मीडिया पर उनकी बेटी ने डाली थी। उनकी बेटी के मुताबिक एलन का इलाज चल रहा है और वह जिदंगी के आखिरी क्षणों में हैं। वहीं, 10 महीने पहले पैदा हुई एलन हलस्टीड के पोते, कोल्बी को भी जन्म से ही हार्ट से जुड़ी गंभीर बीमारी थी। कोल्बी को अपने 10 महीने के जीवन में 7 महीने अस्पताल में गुजारने पड़े हैं। पिछले हफ्ते ही कोल्बी की सफल हार्ट सर्जरी हुई है। सर्जरी के बाद दोनों दादा-पोते ने साथ में फोटो खिंचवाई। एलन की बेटी ने यह फोटो फेसबुक पर साझा करते हुए लिखा कि जहां एक की जिंदगी खत्म हो रही है, वहीं दूसरे की शुरू हो रही है।    
एक था राजा, उसकी बहुत बड़ी सेना थी। वो बहुत बड़े महल में रहता था, सोने-चांदी से जड़े हुए लिबास पहनता था, उसकी कई रानियां थीं। जो उस राजा की नहीं सुनता था या तो उसे डरा धमकाकर क़ाबू में कर लिया जाता था या फिर उसका सर क़लम कर दिया जाता था। बहुत पुराने ज़माने की राजा टाइप कहानी लग रही है न? चलिए आपको 21वीं सदी के राजा की कहानी सुनाता हूं। एक बहुत बड़े राजा हैं, वो महल में तो नहीं, लेकिन एक बड़े से घर में रहते है। आमतौर पर टीशर्ट और जींस में ही नज़र आते है। उम्र है सिर्फ़ 31 की और उनकी एक ही रानी है और एक बच्चा भी है। किसी को डराना-धमकाना, किसी का सर क़लम करना तो दूर की बात, आज तक किसी ने उन्हें ऊंची आवाज़ में बात करते हुए भी नहीं सुना। लेकिन उनकी सत्ता दुनिया में फैलती जा रही है। कहते हैं फ़िलहाल वो एक अरब साठ करोड़ लोगों पर शासन करते हैं यानी चीन और भारत से भी ज़्यादा बड़ी आबादी पर उनका क़ब्ज़ा है। और उनके राज में सभी ख़ुश नज़र आते हैं। सभी एक दूसरे को लाइक करते हैं, एक दूसरे पर कमेंट करते हैं, अपनी निजी ज़िंदगी एक दूसरे के लिए खोल देते हैं।
कुछ भी हो जाए स्मार्टफोन और टैबलेट जैसे डिवाइस में बैटरी ख़त्म हो जाए या कम हो जाए वो आज के युवा को बिलकुल पसंद नहीं है। इसीलिए गाड़ी में बढ़िया चार्जर रखना काफी काम की चीज़ होती है। इसके बाद गाड़ी से जब भी कहीं जा रहे हैं तो थोड़ी देर में बैटरी में थोड़ी जान फूंकी जा सकती है। अगर सैमसंग या एप्पल का स्मार्टफोन है तो उसी कंपनी का चार्जर रखने वाले दिन अब चल गए हैं। माइक्रो यूएसबी चार्जर आने के कारण आपको अब पहले की तरह चार्जर ढूंढना नहीं पड़ेगा। ऐसे चार्जर या उसकी तार खरीदते समय आप किन बातों का ध्यान रख सकते हैं आइए आपको बताते हैं। स्मार्टफ़ोन के चार्जिंग के लिए कुछ चीज़ें अहम हैं - पावर या बिजली (वॉट में), करंट (एम्पीयर में) और वोल्टेज (वोल्ट में)। टैबलेट की बैटरी स्मार्टफोन से ज़्यादा कैपेसिटी की होती है इसलिए उसके लिए जो तार या चार्जर चाहिए उसकी रेटिंग ज़्यादा होनी चाहिए। इसीलिए चार्जर या उसकी तार की एम्पीयर की संख्या पर नज़र ज़रूर रखिये। चार्जिंग के लिए सबसे बढ़िया तार वो होती है जो आपकी डिवाइस के साथ आती है।
सोशल नेटवर्किंग साइट फेसबुक पर तेजी से एक वायरस लोगों को अपना शिकार बना रहा है। दरअसल  "MY FIRST VIDEO" के नाम से यह वायरस एक वीडियो की शक्ल में आपके दोस्त के अकाउंट से आपको मैसेज किया जा रहा है या फेसबुक पोस्ट में आपको टैग करके पोस्ट डाली जा रही है।
अब तक आप मोबाइल पर अपने रुचि और मजे के लिए गेम खेलते होंगे। लेकिन अब मौका है, मोबाइल पर गेम खेलकर पैसा कमाने की। अगर आपका हाथ मोबाइल गेम में साफ है तो तैयार हो जाइए। पैसे देने का दावा एक वेबसाइट कर रही हैं, जिसका नाम, 'येपैसा डॉट कॉम' है। वेबसाइट के मुताबिक जो कोई यहां से मोबाइए ऐप डाउनलोड करके गेम खेलेगा उसे न केवल मनोरंजन, बल्कि फ्री मोबाइल रिचार्ज, मूवी टिकट, शॉपिंग, पिज्जा और कॉफी जैसी चीजें भी ऑफर के तौर पर दी जाएंगी। राजस्‍थान के जयपुर से संचालित होने वाली इस वेबसाइट पर सुडुको, क्रासवर्ड, नटहंट (फिजीक्स पजल), फरू, बॉल इन द होल (पजल), पैराजंपर, गोस्ट स्मैशर क्रास माइंड्स जैसे रोचक गेम के ऐप हैं। इस वेबसाइट के संचालनकर्ता अंकुश शर्मा ने बताया कि अब लोग मोबाइल पर बहुत वक्त बिताते हैं। ऐसे में इस तरह के चीजों को बढ़ावा देने की जरूरत है। इसलिए उन्होंने लोगों को आनंद के साथ ही कुछ पैसे कमाने का मौका भी मिल जाएगा। इसके लिए प्वाइंट सिस्टम बनाया गया है। गेम खेलते वक्त आपको प्वाइंट मिलेंगे। एक निश्‍चित प्वाइंट हासिल करने के बाद आपको कई फायदेमंद चीजें मिलेंगी।
माइक्रो ब्लागिंग वेबसाइट ट्विटर जो अपने 140 अक्षरों की सीमा के ट्वीट के लिए जाना जाता है, अब ट्विटर ने अपने उपयोगकर्ताओं को 140 सेकंड तक की वीडियो पोस्ट करने की अनुमति दे दी है। पहले ट्विटर यूजर्स केवल 30 सेकंड का वीडियो ट्वीट कर सकते थे। ट्विटर को वीडियो के मामले में अपनी फेसबुक और गूगल के यूट्यूब से कड़ी टक्कर मिल रही है। कंपनी ने यह कदम ज्यादा उपभोक्ताओं को आकर्षित करने के लिए उठाया है। इसके अलावा ट्विटर ने वीडियो पब्लिशर्स के लिए पैसे कमाने का भी इंतजाम किया है। ट्विटर ने एक ओपन एम्प्लिफाय प्रोग्राम के तहत वीडियो प्ले होने से पहले एड दिखाएगी। यूजर्स ट्विटर की वीडियो स्ट्रीमिंग सर्विस वाइन के जरिए पैसा भी बना सकते हैं। फिलहाल अभी भारतीय यूजर्स को इसके लिए थोड़ा इंतजार करना होगा।
अगर आप घर, ऑफिस और मोबाइल फोन पर गूगल क्रोम ब्राउजर से इंटरनेट सर्फिंग करते हैं, तो थोड़ा सावधान हो जाएं। यदि आपने 'सिंक्रोनाइज ब्राउजिंग एक्रोस डिवाइसेस' ऑप्‍शन पर क्लिक किया हुआ है, तो क्रोम आपकी ब्राउजिंग हिस्ट्री इन सब जगहों पर शेयर कर सकता है। आपने अक्सर देखा भी होगा कि जो वेबसाइट आप घर या फोन पर ओपन कर रहे होते हैं, क्रोम उन कीवर्ड को प्रमुखता से दिखाता है। इस ब्राउजर पर यदि हिस्ट्री चेक करें, तो क्रोम उस ब्राउजिंग के रिकॉर्ड भी शो करता है, जिसकी ‌सर्फिंग किसी दूसरे सिस्टम पर की हो। अगर आपके घर या ऑफिस के कंप्यूटर सिस्टम को और भी लोग शेयर करते हैं और आप अपनी ब्राउजिंग हिस्ट्री किसी से शेयर नहीं करना चाहते, तो थोड़ा अलर्ट रहें। आपका जीमेल अकाउंट गूगल की सभी सेवाओं का एकांउट होता है, जिससे आपकी हिस्ट्री गूगल में सेव होती रहती है। गूगल ये सभी इंफोर्मेशन के रिकॉर्ड अपने सर्वर पर सेवर करता है। क्रोम बुकमार्क, पासवर्ड और हिस्ट्री सेव करने के लिए तो यह सही है, लेकिन यदि आपका कंप्यूटर कोई और भी शेयर करता है, तो इससे कुछ पर्सनल और सीक्रेट चीजें दूसरों के हाथ लग सकती हैं और अकाउंट हैक होने का खतरा भी बढ़ता है। इसलिए क्रोम पर सीक्रेट या पर्सनल काम करते हुए गूगल की क्रोम सेटिंग में जाकर 'सिंक्रोनाइज ब्राउजिंग एक्रोस डिवाइसेज' ऑप्‍शन को बंद कर दें। इससे आपकी इंटरनेट एक्सेस हिस्ट्री सभी प्लेटफॉर्म पर शेयर होने का खतरा नहीं रहेगा।
करीब एक महीने का वक्त लेने के बाद फेसबुक का लाइव टैब फीचर अब एंड्रॉयड उपयोगकर्ताओं को मिलना शुरू हो गया है। अप्रैल में सोशल नेटवर्किंग वेबसाइट फेसबुक ने लाइव वीडियो घोषणा की थी, कंपनी ने लाइव वीडियो के लिए एक समर्पित पेज पेशकश करने की तैयार की है। एंड्रॉयड उपयोगकर्ताओं को स्क्रीन के केंद्र में लाइव टैब दिखाई देने लगा है। लाइव विकल्प पर क्लिक करने पर यूजर्स सीधे वीडियो के एक स्क्रॉल पेज पर जा सकते हैं। फीड देखने वाला कोई भी यूजर्स अपनी प्रतिक्रिया और टिप्पणी वास्तविक समय में कर सकता है। जानिए क्या है फेसबुक लाइव फीचर फेसबुक टिप्पणी के तौर पर दर्शकों के Love, Haha, Wow, Sad or Angry और एनिमेटेड रिएक्‍शन दे सकते हैं। फेसबुक का कहना है कि हमने देखा है कि औसतन लोगों को गैर लाइव वीडियो की तुलना में लाइव वीडियो तीन गुना अधिक देखना पसंद करते हैं। बीबीसी न्यूज के मुताबिक लाइव वीडियो फीड अलग कैटगरी में दिखाई देगी जैसे वर्ल्ड न्यूज, फनी, फूड और पॉलिटिक्स है। उपयोगकर्ताओं अपनी प्राथमिकताओं के साथ इन विषयों से जोड़ सकते हैं।
मोबाइल फोन के रेडिएशन से हमारे शरीर को कोई नुक़सान होता है या नहीं, ये तो पक्के तौर पर कहा नहीं जा सकता, लेकिन इस बारे में आजकल सुनने और पढ़ने को ख़ूब मिलता है। अगर आपके मन में मोबाइल फ़ोन के रेडिएशन का ख़तरा बैठा रहता है तो इस पर नज़र रखने में एक मोबाइल ऐप आपकी मदद कर सकता है। वर्ल्ड हेल्थ आर्गेनाईजेशन ने जब मोबाइल फ़ोन के इलेक्ट्रोमैग्नेटिक वेव के बारे में अपना आखिरी शोध किया तो उनका कहना था कि ये इंसानों के लिए 'शायद कार्सिनोजेनिक' यानी कैंसर पैदा करने वाला होता है। इसीलिए कई लोग मानते हैं कि जहां तक संभव हो इससे सावधान रहना हमेशा बेहतर होगा।
गूगल मैप्स के साथ आपके स्ट्रीट व्यू देखने की आदत रही है। स्ट्रीट व्यू की मदद से आप जिस भी रास्ते से जा रहे हों, उसके आस-पास के नज़ारे को देख सकते हैं। सैटेलाइट से ली गई तस्वीरों को ये आपके नेविगेशन की मदद के लिए इस्तेमाल करता है। सभी एंड्रॉयड डिवाइस के लिए अब स्ट्रीट व्यू अलग ऐप बन गया है। स्ट्रीट व्यू को उसके चाहने वालों ने क़रीब 50 करोड़ बार इस ऐप को डाउनलोड किया है। दुनिया भर के मशहूर जगह के बारे में आप अपनी तस्वीरें पोस्ट कर सकते हैं। जो फ़ोटो लोगों ने दुनिया भर में इन जगहों की ली हैं आप उन पर भी नज़र रख सकते हैं।
दुनिया की सबसे बड़ी सॉफ्टवेयर कंपनी माइक्रोसॉफ्ट प्रोफेशनल नेटवर्किंग वेबसाइट लिंक्डइन को 26 अरब डॉलर में खरीदने जा रही है। माइक्रोसॉफ़्ट ने कहा है कि लिंक्डइन का अलग ब्रांड कायम रहेगा और उसकी ख़ास वर्क कल्चर और स्वतंत्रता भी बनी रहेगी। लिंक्डइन के मुख्य कार्यकारी जेफ़ वेयनर ही रहेंगे और माइक्रोसॉफ़्ट के सत्या नडेला की नीचे काम करेंगे। लिंक्डइन के चेयरमैन रीड हॉफ़मैन इस सौदे से सहमत हैं। ये माइक्रोसॉफ़्ट की ओर से सबसे बड़ी कंपनी का टेकओवर है। हालाँकि माइक्रोसॉफ़्ट एक-एक अरब से ज़्यादा कीमत वाली 8 कंपनियों का टेकओवर कर चुका है। माइक्रोसॉफ़्ट ने 2011 में स्काईप और 2013 में नॉकिया को ख़रीदा था।
बिना अपने कंप्यूटर पर कूकीज डाउनलोड किये या फिर अपने बारे में किसी भी वेबसाइट को कम जानकारी देकर भी आप ब्राउज़िंग कर सकते हैं। उसके लिए आपको 'प्राइवेट ब्राउज़िंग' या' इनकौगनीटो मोड' में करना होगा और उसको करना बहुत आसान है। अगर आप किसी भी प्रोडक्ट या सर्विस के लिए वेब सर्च कर रहे हैं तो 'प्राइवेट ब्राउज़िंग' से सर्च सेव नहीं होता है। कोई भी जब आपका कंप्यूटर इस्तेमाल करेगा तो उसे पता नहीं चलेगा कि आपने क्या सर्च किया है। वर्ना सभी सर्च जो आपके गूगल अकाउंट से किया जाता है उसका गूगल के पास रिकॉर्ड होता है। गूगल क्रोम पर 'प्राइवेट ब्राउज़िंग' करने के लिए ब्राउज़र लांच करने के बाद दाहिनी तरफ़ ऊपर में ये तीन लाइन दिखाई देती हैं उनपर क्लिक कीजिये। वहां पर 'न्यू इनकौगनीटो विंडो' लिखा दिखाई देगा जिसपर आपको क्लिक करना होगा। उसके बाद जो ब्राउज़र खुलेगा उसपर आप 'प्राइवेट ब्राउज़िंग' कर सकते हैं। ये 'प्राइवेट ब्राउज़िंग' तब तक चलेगा जब तक आप उसी विंडो पर किसी भी वेबसाइट पर जाएंगे।
बढ़िया कीबोर्ड वो होता है जो आपके लिए टाइपिंग आसान कर देता है और आपकी गलतियों को सुधार देता है या सुधारने में मदद करता है। गूगल प्ले स्टोर पर आपको कई तरह के कीबोर्ड मिल जाएंगे जिनके फ़ीचर अलग अलग हैं। इन सभी कीबोर्ड में 'स्वाइप' नाम का ऐप काफ़ी पसंद किया जाता है, क्योंकि उसमें आपके टाइपिंग की रफ़्तार काफ़ी तेज़ हो जाती है। इसे इस्तेमाल करते समय आपको एक अक्षर से दूसरे पर जाने के लिए अपनी उंगली नहीं उठानी पड़ती है। लेकिन अगर आप गूगल कीबोर्ड इस्तेमाल करते हैं तो उसमें एक ख़ासियत मिलेगी, जो आपको किसी और कीबोर्ड में नहीं मिल सकती है। आप जो शब्द अपने स्मार्टफ़ोन पर टाइप करते हैं उसे ये कीबोर्ड सीख लेता है और कुछ दिन बाद आप वो शब्द जब टाइप करेंगे तो वो उसे सही मानने लगेगा। ये शब्द आपके स्मार्टफ़ोन की पर्सनल डिस्क्शनरी का हिस्सा बन जाते हैं और आपके लिए परेशानी दूर हो जाती है। बाद में जब भी आप नया एंड्रायड डिवाइस खरीदेंगे तो उस गूगल अकाउंट का इस्तेमाल करके, नए डिवाइस पर लॉग इन कर लीजिए और आपका डिक्शनरी आपके साथ नए डिवाइस पर भी मिलेगा।
फेसबुक के सीईओ मार्क जकरबर्ग कैलिफोर्निया के पालो आल्टो ‌स्थित अपने घर को तुड़वाने पर विचार कर रहे हैं। उन्होंने पिछले सप्ताह सिटी प्लानर के पास एप्लीकेशन भेजी, जिसमें दो सिंगल स्टोरी और दो टू स्टोरी इमारतों को गिराने की बात कही गई है। जकरबर्ग इनकी जगह पर तीन एक मंजिला और एक दो मंजिला घर बनाना चाहते हैं। एप्लीकेशन में यह भी कहा गया है कि नए घर बनाने में पहले की तुलना में 20 प्रतिशत कम जगह इस्तेमाल होगी। हालांकि, यह बात अभी तक साफ नहीं हो पाई है कि नए घर में जकरबर्ग खुद रहेंगे या नहीं। 
अगर आप फ़ेसबुक पर अंग्रेजी या हिंदी से अलग किसी भाषा में पोस्ट लिखना चाहते हैं तो किसी के भी पोस्ट के जवाब में ऐसा करना संभव है।
माइक्रो-ब्लॉगिंग साइट ट्विटर के ब्लॉक बटन का उपयोग करने वाले यूजर अब एक दूसरे का ट्वीट नहीं देख पाएंगे। ट्विटर ने अपना ब्लॉक बटन अपडेट किया है। इससे पहले ट्विटर पर आपकी ओर से ब्लॉक यूज़र का ट्वीट आपकी टाइमलाइन पर कोई दूसरा यूजर रीट्विट कर सकता था। कंपनी ने ट्विटर ट्रॉलिंग और अपमानजनक भाषा का प्रयोग करने वालों पर लगाम लगाने के लिए यह कदम उठाया है। ट्विटर ने कहा कि यह लोगों को आपसे संपर्क कर पाने और ट्वीट देख पाने से रोकने के लिए बेहद ताक़तवर टूल है। इसका कहना है, "जब आप ट्विटर पर किसी यूज़र को ब्लॉक करते हैं, तो वे आपको न तो फॉलो कर सकते हैं, और न ही सीधा मैसेज भेज सकते हैं।" Starting today, we're making Block easier to help you control your Twitter experience. https://t.co/8pee8rzN1I pic.twitter.com/gCzkTwoglP— Safety (@safety) June 13, 2016 पब्लिक प्लेटफार्म होने के कारण ट्विटर पर यदि आप बिना लॉग-इन किए हुए सर्च इंजन की मदद से किसी यूज़र को सर्च करते हैं, तो आप उनका अकाउंट देख सकते हैं। लेकिन यदि आपने यूज़र को ब्लॉक कर दिया है, तो वे किसी भी दूसरे माध्यम से आपके अकाउंट से जुड़ नहीं सकेंगे। यदि आप ये जानना चाहते हैं कि किसी को कैसे ब्लॉक किया जाए तो ये वीडियो आपके काम का है। कंपनी ने एक और बड़ा बदलाव किया है। अब आप चाहें तो खुद को भी रीट्विट भी कर सकते हैं।
एप्‍पल और गूगल दोबारा एक दूसरे से भिड़ने को तैयार हैं। म्यूजिक की दुनिया में अब दोनों एक दूसरे से मुकाबला करने जा रहे हैं। इस जंग में ताज किसके सिर पर होगा वो आप तय करेंगे क्योंकि आप जिसके भी ऐप को अपने स्मार्टफोन पर गाने सुनने के लिए पसंद करेंगे उसी की तूती बोलेगी। हाल ही में एप्‍पल ने घोषणा की थी कि एंड्रॉयड डिवाइस के लिए उसने ऐप बनाया है। एप्‍पल के इस ऐप को आप डाउनलोड कर सकते हैं। उधर गूगल ने भी अब अपना म्यूज़िक ऐप लांच कर दिया है और इस ऐप का मज़ा एंड्रॉयड और एप्‍पल दोनों पर आप ले सकते हैं। एंड्रॉयड के लिए यू-ट्यूब म्यूज़िक का ऐप और एप्‍पल स्मार्टफोन के लिए यू-ट्यूब म्यूजिक का ऐप दोनों ही आप यहां से डाउनलोड कर सकते हैं। यू-ट्यूब म्यूजिक अब एंड्रॉयड और ऐपल iOS दोनों पर डाउनलोड कर सकते हैं। इनस्टॉल करने के बाद ऐप पर आपको 14 दिन के लिए बिना विज्ञापन के म्यूजिक सुनने को मिलेगा।
अगर आप नए एंड्रॉयड फोन की तलाश में हैं तो मोटोरोला मोटो-जी एक विकल्प हो सकता है। 13 मेगापिक्सेल के बैक कैमरा और 5 मेगापिक्सेल फ्रंट कैमरा आपकी सेल्फ़ी और फ़ोटो के लिए काफ़ी होना चाहिए। दो सिम वाला ये फ़ोन 4G के इस्तेमाल के लिए भी तैयार है। 2470 एमएएच की बैटरी शायद आपके फ़ोन के लिए काफ़ी नहीं होगी अगर आप डेटा का काफ़ी इस्तेमाल करते हैं। अगर मोटो-जी के फ़ीचर्स देखें, फिर बैटरी लाइफ़ के लिहाज़ से देखें तो 12 हज़ार रुपए में आपको दूसरे विकल्प मिल सकते हैं। मोटोरोला का दावा है कि तीन फ़ीट पानी के अंदर अगर ये फ़ोन आधे घंटे के लिए डूब जाए तो भी उसे कोई नुक़सान नहीं होगा, लेकिन पानी को खारा नहीं होना चाहिए, दूसरी शर्त ये है कि पीछे का कवर ढंग से बंद होना चाहिए।
अगर आपके एंड्रॉयड स्मार्टफ़ोन पर किसी ने SMS भेजा है तो गूगल उसे पढ़ने में आपकी मदद कर सकता है। आप चाहें तो गूगल उसे टाइप करके उसे भेजने में भी मदद कर सकता है। और स्मार्टफ़ोन पर यह मदद करता है गूगल नाउ। बस शुरू में आपको थोड़ी मशक्कत करनी होगी। दो-चार दिन में स्मार्टफ़ोन आपकी आवाज़ पहचानने लगेगा और आप भी इस फ़ीचर को बेहतर समझने लगेंगे। गाड़ी चलाते समय अगर आपको कोई SMS तुरंत भेजना है तो ऐसे में यह बहुत काम की चीज़ है। बस ज़रूरी यह है कि आपकी एंड्रॉयड डिवाइस का ऑपरेटिंग सिस्टम 5.1 या उसके बाद का हो। और गूगल नाउ को सभी कमांड आपको अंग्रेज़ी में देनी होंगी। जब आप गूगल नाउ को 'OK गूगल। शो मी माय मेसेजेज़' कहेंगे तो वो आपके अंतिम पांच मैसेज पढ़कर सुना देगा। अगर आप चाहेंगे तो इन्हें सुने बिना आप आगे बढ़ सकते हैं। जब आप किसी मैसेज का जवाब देना चाहते हैं तो बस गूगल नाउ को 'रिप्लाई' बोलें और फिर अपना जवाब बोल दीजिए। भेजने के पहले आप अपना मैसेज पढ़ भी सकते हैं। उसके बाद गूगल नाउ को 'सेंड' बोलिए और मैसेज आपके दोस्त के इनबॉक्स के लिए रवाना हो जाएगा।
दुनिया की जानी मानी सोशल नेटवर्किंग साइट फेसबुक 4 फरवरी को अपने 12वीं वर्षगांठ मना रही है। इस मौके पर फेसबुक से संस्थापक मार्क जकरबर्ग ने फेसबुक उपयोगकर्ताओं से अपील की है कि वे इस दिन को 'फ्रेंडशिप डे' के तौर पर मनाएं। अपनी 12वीं वर्षगांठ को यादगार बनाने के लिए फेसबुक ने अपने उपयोगकर्ताओं को एक खास तोहफा भी दिया। फेसबुक ने इसके लिए एक वीडियो फीचर शुरू किया है जिसके जरिए उपयोगकर्ता केवल एक क्लिक के जरिए अपने दोस्तों के साथ पुरानी यादों को ताजा कर सकते हैं। फेसबुक के इस नए फीचर में आप अधिकतक 16 फोटो का इस्तेमाल कर सकते हैं। वैसे तो फेसबुक स्वतः ही इन फोटो को चुनाव करता है लेकिन यदि आप चाहें तो इसे संपादित करने के बाद भी साझा कर सकते हैं।
आजकल के सस्ते से सस्ते स्मार्टफ़ोन पर जीपीएस पर चलने वाली लोकेशन बेस्ड सर्विस मिल जाती है। स्मार्टफोन पर आपके लोकेशन, उसका रिकॉर्ड और फिर किसी ऐप तक वो जानकारी पहुंचना कोई नई बात नहीं है। कभी कभी हमें पता होता है कि क्या जानकारी हमारे स्मार्टफ़ोन से ली जा रही है, लेकिन कई बार आपको पता भी नहीं चलता और स्मार्टफ़ोन से जानकारी चली जाती है। आप कैमरे से जो भी तस्वीर लेंगे, कैमरा उसके मेटा डेटा में तस्वीर के बारे में जानकारी रखता है, फ़ोटो की लोकेशन, दिन-तारीख़ और समय। हो सकता है जब आपने कैमरा ऐप इस्तेमाल करना शुरू किया उस समय ऐप ने आपसे ये इजाज़त मांगी थी। ये डेटा दिखाई नहीं देगा लेकिन फ़ेसबुक जैसे ऐप पर जैसे ही इसे शेयर करेंगे, ये जानकारी उस तस्वीर से ली जा सकती है। अगर आपने ऐसी कोई तस्वीर ऑनलाइन पोस्ट कर दी, तो उसके बारे में पता करना बहुत मुश्क़िल नहीं है। फ़ेसबुक पर एक फ़ीचर है 'नियर बाई फ्रेंड्स', जो आपको और आपके दोस्तों की लोकेशन एक दूसरे को बताता है। आप यहां पर अपने लोकेशन को एक या दो घंटे के लिए शेयर करने की इजाज़त दे सकते हैं। इतने समय में अगर कोई दोस्त उस जगह मिल गया, तो वो आपको ढूंढ सकता है, लेकिन अगर ये जानकारी सार्वजानिक हो गई तो चोर उचक्के उसका फ़ायदा उठा सकते हैं। ट्विटर पर अपने अकाउंट की सेटिंग करते समय अगर आप थोड़ी सावधानी से लॉग इन नहीं कर रहे हैं, तो आपके हर पोस्ट के साथ लोकेशन भी आ जाता है।
भले ही इंसान को भगवान ने अमरत्व का वरदान न दिया हो, लेकिन वर्चुअल दुनिया ने ये संभव कर दिखाया है। एक नई सोशल साइट कृत्रिम बुद्धिमता के जरिये आपको हमेशा अमर रख सकती है। यह सोशल साइट आपकी गैरहाजिरी में न सिर्फ पोस्ट करेगी, बल्कि आपके दोस्तों और परिजनों से चैट भी करेगी। ‘एटर9’ नाम की सोशल साइट पर साइन अप करते ही आप अमर हो जाते हो। इसके बाद यूजर का एक वर्चुअल अवतार बन जाता है, जो यूजर की गैरहाजिरी में न सिर्फ आपके दोस्तों अथवा परिजनों से चैट कर सकता है, बल्कि अन्य लोगों के वर्चुअल अवतार से भी बतिया सकता है। यह साइट यूजर की लाइक, चैट, इंटरेस्ट और पोस्ट के आधार कृत्रिम (वर्चुअल) स्मृति तैयार करती है, जो साइट पर उपलब्ध ‘कॉर्टेक्स’ सेक्शन में सुरक्षित होती रहती हैं। इसके बाद यूजर के ऑनलाइन न होने के बाद यह साइट बखुद पोस्ट करेगी। पुर्तगाल की ऑटो डॉट नेट कंपनी ने इस नई सोशल साइट को इंसानों को कृत्रिम दुनिया में अमर रखने के लिए ही तैयार किया है।
सोशल मीडिया वेबसाइट फेसबुक ने अपनी न्यूज फीड में एक बड़ा बदलाव किया है। फेसबुक न्यूज फीड में अब ऐसी एल्गोरिथ्म फिट की गई है जिससे फेसबुक यूजर्स को अब पब्लिशर्स (न्यूज वेबसाइट्स वगैरह) की फीड कम और अपने दोस्तों और परिवार के लोगों की अपडेट्स ज्यादा मिलेगी। फेसबुक की नई न्यूज फीड पॉलिसी मीडिया हाउस के साथ-साथ उन लोगों के लिए खराब हो सकती है जो सोशल नेटवर्क वेबसाइट के जर‌िए खबरों को पढ़ना पसंद करते हैं। फेसबुक ने एक बयान में कहा, "अब जब यूजर्स फेसबुक पर लॉग-इन होंगे तब उनको न्यूज फीड में उन लोगों की पोस्ट्स सबसे ज्यादा दिखाई देंगी जो उनके लिए अधिक प्रासंगिक हैं। " फेसबुक ने यह कदम अपने ऊपर ली उस तोहमत के बाद उठा है जिसमें 'ट्रेंडिंग टॉपिक" में राजनीति पक्षपात की बात कही गई थी। कहा गया था कि फेसबुक के पास ऐसा नुस्‍खा है जिससे फेसबुक यह तय करता है कि यूजर को न्यूज फीड में किसकी पोस्ट दिखाई देगी। फेसबुक ने कहा कि इसकी समीक्षा कोई पूर्वाग्रह नहीं पाया गया है, लेकिन प्लेटफॉर्म की तटस्थता के लिए उपयोगकर्ताओं को आश्वस्त करने के लिए उठाया गया कदम है। फेसबुक उपाध्यक्ष एडम मोसरी ने एक ब्लॉग पोस्ट में कहा है कि अपडेटेड एल्गोरिथ्म यह निर्धारित करती है कि यूजर्स को क्या देखने से मदद मिलेगी जो उनके लिए मायने रखती है। उन्होंने लिखा, "हम दुनिया के मुद्दों के बारे में पढ़ाए जाने के व्यवसाय में नहीं हैं। हम लोगों और विचारों को जोड़ने के व्यवसाय में हैं।"
सोशल मीडिया पर आज कुछ भी कहना मुश्किल है। आज आप कुछ कह देंगे और कुछ दिन बाद लोग आपकी बातों का मजाक उड़ा सकते हैं। विश्वास नहीं होता तो बीजेपी और आम आदमी पार्टी के नेताओं का हाल देख लीजिये। हो सकता है आपके शब्दों को लोग इतना ध्यान से नहीं देखें और बाद में उन्हें कोई ढूंढें भी नहीं। लेकिन अगर आप ऐसे मैसेज सोशल मीडिया पर पोस्ट करें जो कुछ समय बाद खुद ही डिलीट हो जाते हैं तो आपकी जिन्दगी थोड़ी आसान जरूर हो जायेगी। अपने एंड्रॉयड और एप्पल फोन पर आपको कई ऐसे ऐप मिल सकते हैं जिनसे आप खुद डिलीट होने वाले मैसेज भेज सकते हैं।
वाई-फाई एक प्रकार की चुंबकीय तरंगे होती हैं जो एक निश्चत दूरी तक इंटरनेट कनेक्टिव‌िटी उपलब्‍ध कराती हैं। लेकिन कुछ कारणों से ये तंरगे (सिग्नल) कमजोर पड़ जाती हैं और इंटरनेट कनेक्‍शन बाधित होने लगता है। लेकिन स्ट्रांग वाई फाई सिग्नल आपको तेज इंटरनेट उपलब्‍ध कराता है साथ ही इसका रेंज भी बढ़ जाता है। इसलिए वाई-फाई सिग्नल को मजबूत करना जरूरी हैं जिससे आप तेज इंटरनेट पा सकें। यहां पर हम वाईफाई सिग्नल स्ट्रांग करने के कुछ टिप्स दे रहे हैं जिससे आप अपने घर में वाई फाई से तेज इंटरनेट पा सकते हैं। आमतौर पर सभी राउटरों पर बाहरी साइड में एंटीना लगे होते हैं जिन्हें एडजस्ट करके सिग्नल सुधारे जा सकते हैं। कई बार ये एंटीना झुके होते हैं जिन्हें सीधा खड़ा करने से सिग्नल सही आते हैं। कुछ राउटर दो एंटीना वाले भी होते हैं। ऐसे राउटर के यदि दोनों एंटीना अलग-अलग दिशा में हों तो सही सिग्नल नहीं मिल पाते इसलिए दोनों एंटीना को एक ही दिशा की ओर घुमाकर वाईफाई के अच्छे सिग्नल पाए जा सकते हैं। अगर आपके राउटर में सिग्नल सही आ रहे हैं और आपको अच्छी स्पीड का इंटरनेट मिल रहा है तो राउटर से छेड़छाड़ न करें। हमेशा वाईफाई की अच्छी स्पीड पाने के लिए सुनिश्च‌ित करें कि आपका राउटर ज्यादा से ज्यादा ऊंचाई में लगा हो। इसके अलावा आप अगर मोइल आदि से वाईफाई का इस्तेमाल करते हैं तो उस कंपनी का प्लान लें जिसका आपके एरिया नेटवर्क अच्छा हो यानी हमेशा अच्छे सिग्नल रहते हों।
फेसबुक पर लोगों के 1,000 असली दोस्त नहीं हो सकते। और न ही 500। हकीकत तो यह है कि 200 से ज्यादा सच्चे दोस्तों को होने भी असंभव है। जी हां, एक शोध से यह बात सामने आई है। असल जिंदगी की तरह ही मनुष्य अपनी मस्तिष्क की क्षमता और पर्याप्त समय में सोशल मीडिया पर 150 से ज्यादा सच दोस्त नहीं रख सकता है। जर्नल रॉयल सोसाइटी ओपेन साइंस के मुताबिक असल जिंदगी की तरह ही मनुष्य अपनी मस्तिष्क की क्षमता और खाली समय में सोशल मीडिया पर 150 से ज्यादा सच दोस्त नहीं रख सकता है। किसी भी व्यक्ति के दोस्तों की संख्या सीमित हो सकती है। फ्रेंड लिस्ट में बाकी लोग परिचित या मुलाकात भर होते हैं। 150 दोस्तों की सैद्धांतिक सीमा को "डनबर के नंबर" के रूप में जाना जाता है। दरअसल ब्रिटिश विकासवादी मनोविज्ञानी रॉबिन डनबर ने इस अवधारणा को गढ़ा था। नए अध्ययन में भी वो लेखक के तौर पर हैं, उनके मुताबिक ऑनलाइन दुनिया में भी यह ही संख्या सीमा है। डनबर के मुताबिक इसमें कुछ बदल हो सकता है, लेकिन बहुत ज्यादा नहीं, और यह इस बात पर भी निर्भर होता है कि आप अपनी दोस्ती कितनी कमजोर या मजबूत रखते हैं। क्या कहता है फेसबुक हमारे पास एक सीमित मात्रा सामाजिक पूंजी में है और हम बड़ी बारीकी से ज्यादा लोगों पर कम या कम लोगों पर ज्‍यादा निवेश करत सकते हैं, लेकिन हम इसका दायरा बढ़ा नहीं सकते हैं। डनबर के मुताबिक मानवीय रिश्तें परत वाले वक्र हैं, जो सबसे करीब से दूर की तरह व्यवथित हैं। हमारे औसतन पांच घनिष्ठ मित्र, 15 सबसे अच्छे दोस्त, 50 अच्छे दोस्त, 150 दोस्तों, 500 परिचितों और 1500 लोगों पहचान भर होते हैं। 150 लोग सबसे महत्वपूर्ण हैं ये वे लोग होते हैं जिनके साथ आप वास्तव में ‌रिश्तों को जिंदा रखना चाहते हैं।  लोग फेसबुक पर 500 या 1,000 दोस्त हो सकता हैं, लेकिन वे सब परिचत भर हो सकते हैं। ऐसा इसलिए क्योंकि हमारा दिमाग एक निश्चित संख्या 100-200 ही लोगों की दोस्ती को संभाल सकता है। इसे सोशल ब्रेन हाइपोथिसिस के नाम से जाना जाता है। इस आकार की दोस्ती को बनाए रखने के लिए पर्याप्त समय की जरूरत होती है। उन्होंने यह निष्कर्ष 3 हजार लोगों पर किए गए सर्वे के आधार पर निकाला है। लेकिन फेसबुक दोस्ती के बीच कोई भेद नहीं करता है।
फ़ेसबुक ने हॉलैंड की एक अदालत के उस आदेश को मानने में असमर्थता ज़ाहिर की है जिसमें इस साल की शुरुआत में सोशल मीडिया पर रिवेंज पोर्न वीडियो पोस्ट करने वाले की पहचान जाहिर करने की मांग की गई थी। एक अज्ञात यूज़र ने वर्ष 2011 में बनाए गए वीडियो को इस साल जनवरी में फ़़ेसबुक पर पोस्ट करने के कुछ देर बाद अपना अकाउंट और वीडियो डिलीट कर दिए थे। उस वीडियो में नज़र आई महिला ने एमस्टरडम की एक अदालत में फ़ेसबुक के ख़िलाफ़ मुक़दमा कर दिया। फ़ेसबुक ने बताया कि किसी अकाउंट को बंद किए जाने के 90 दिन बाद उस यूज़र का डाटा डिलीट कर दिया जाता है। मामले पर प्रतिक्रिया देते हुए फ़ेसबुक ने अपने बयान में कहा, "जब तक हमें यूज़र डाटा के लिए कोई अर्जी मिलती तब तक वह आपत्तिजनक अकाउंट पूरी तरह से डिलीट किया जा चुका था। इसलिए हमारे नियमों और प्रभावी कानूनों के हिसाब से इसके बारे में किसी भी तरह की सूचना हमारे सर्वर से हटा दी गई थी।" फ़ेसबुक ने कहा, "हमें पीड़ित की तकलीफ़ से गहरी सहानुभूति है और हम उनकी इस बात से सहमत हैं कि इस तरह की तस्वीरों को फ़ेसबुक से बाहर कर दिया जाना चाहिए।" अदालत ने कहा कि स्वतंत्र विशेषज्ञों को फ़ेसबुक के सर्वर को देखने की इजाज़त दी जानी चाहिए ताकि यह पता चल सके कि क्या सच में डेटा नहीं ढूंढा जा सकता? समाचार एजेंसी रॉयटर्स के अनुसार फ़ेसबुक पर डाले जाने के एक घंटे बाद ही उस वीडियो को हटा लिया गया था लेकिन तब तक इंटरनेट पर उसे कई लोग देख चुके थे। वीडियो में 21 वर्षीय युवती और उसके पूर्व बॉयफ्रेंड दिख रहे हैं। जब वीडियो बनाया गया था तो दोनों 18 साल से कम उम्र के थे। युवती के पूर्व-बॉयफ्रेंड ने वीडियो डालने वाला अज्ञात यूज़र होने से इनकार किया है।  
अगर आप पढ़ने-लिखने के शौकीन हैं, तो आप अपने ब्लॉग या वेबसाइट के जरिए अच्छी कमाई कर सकते हैं। लेकिन कमाई के लिए केवल ब्लॉग या साइट बनाना ही काफी नहीं है। कंटेंट, ब्लॉग पर विज्ञापनों का स्थान, सर्च इंजिन प्रमोशन और ब्लॉग के पाठकों की तादाद जैसी चीजें ब्लॉग से होने वाली अर्निंग पर असर डालती हैं। ब्लॉग के जरिए कमाई करने का सबसे बड़ा माध्यम विज्ञापन हैं। गूगल ऐडसेंस, बिड्वर्टाइजर, ऐडब्रिट और रेवेन्यूपाइलट जैसी कई ऑनलाइन सेवाएं हैं, जो ब्लॉग पर विज्ञापन देती हैं। इनमें से गूगल की ‘ऐडसेंस’ सबसे पॉपुलर ऐड सेवा है। इन सेवाओं के विज्ञापन अपने ब्लॉग पर लगाने के लिए पहले इनका सदस्य बनना अनिवार्य है। ऐसी ज्यादातर सेवाओं की सदस्यता मुफ्त है। सदस्य बनने के बाद ये कुछ ‘कोड’ मुहैया कराती हैं, जिसे ब्लॉग पर लगाना होता है।
अगर आपको मच्छरों ने परेशान कर रखा है तो उन्हें भगाने के लिए केमिकल वाले प्रोडक्ट्स का सहारा लेना पड़ता है। लेकिन मच्छरों को भगाने का एक और तरीका है, जिसमें आपकी मदद आपका स्मार्टफोन कर सकता है। अपने स्मार्टफोन पर एक ऐसा ऐप डाउनलोड कीजिए जो हाई फ्रीक्वेंसी आवाज़ें निकालता है। मच्छरों को ये आवाज़ बिलकुल पसंद नहीं और वो ये आवाज़ सुन कर आपके आस-पास नहीं मंडराएंगे। अपने फ़ोन पर Hertzier डाउनलोड करके इनस्टॉल कर लीजिए।
स्टेटस फीचर के बाद व्हाट्सऐप एक और मजेदार फीचर लाने वाला है। नए फीचर के आने के बाद आप चैट की पूरी डिटेल देख सकेंगे। जैसे- आपने अपने किसी दोस्त को कितनी फाइलें भेजी हैं और उनकी साइज क्या है। व्हाट्सऐप ने इसे विंडोज के बीटा यूजर के लिए रिलीज कर दिया है। हालांकि यह फिलहाल विंडोज 10 और विंडोज 8.1 के यूजर्स के लिए ही है।
गर्मी अपने चरम पर है और पावर कट रुकने का नाम ही नहीं ले रहा। 24 घंटे में 8 से 10 घंटे बिजली न होना तो आम बात बन गई है। ऐसी भीषण गर्मी में बिना बिजली के रह पाना किसी चुनौती से कम नहीं है। ऐसे में इन्वर्टर बैटरी सिस्टम ही सहारा नजर आता है, जो बिजली का बैक अप स्टोर कर बिजली कटने पर राहत देता है। बड़े-बड़े पावर कट सहने के लिए इन्वर्टर भी गुड परफोर्मर होना चाहिए। अगर आप घर में इंवर्टर इंस्टॉल करने का प्लान कर रहे हैं, तो इंवर्टर के लुभावने विज्ञापन से अलग होकर अपनी बिजली की ‌जरूरत और उसकी बैकअप क्षमता जानकर ही कोई निर्णय लें। बैकअप का लोड समझें- घर में इंवर्टर इंस्टॉल करने से पहले पावर कट के समय अपनी बिजली जरूरत को समझें कि बिजली कटने पर आप कौन-कौन से उपकरण चलाना चाहते हैं। इस आधार पर इन उपकरणों का वाट क्षमता जानकार पावर बैकअप वाले इंवर्टर की वीए क्षमता जानकार इंस्टॉल करें। जैसे कारों की इंजन की क्षमता होती है (800सीसी, 1200सीसी, 1500सीसी) इसी क्षमता के आधार पर कार को रफ्तार पकड़ने में ताकत मिलती है और उसकी वजन ढोने की क्षमता बढ़ती है। इसी आधार पर इंवर्टर की वीए वेल्यू होती है, जिस पर वह बिजली उपकरणों का लोड उठा पाता है। मान लीजिए आप पावर कट के समय एक पंखा (90 वाट्स), एक ट्यूब लाइट (50 वाट्स), एक सीएफएल (25 वाट्स), टेलीविजन (150 वाट्स) को इंवर्टर की बैकअप क्षमता पर चलाना चाहते हैं और करीब इंटवर्टर से 6 घंटे बैकअप की उम्मीद रखते हैं, तो आपको 320X6=  1920 वाट्स या 1.92 किलो वाट की क्षमता वाला इंवर्टर चाहिए।
गूगल ने कुछ हफ्ते पहले एंड्रॉयड मार्शमैलो लॉन्च किया है। इसमें ऐसे कई फीचर हैं जो आपको दूसरे स्मार्टफोन में या उसके पुराने ऑपरेटिंग सिस्टम में नहीं मिलेंगे। नया एंड्रॉयड मार्शमैलो स्मार्टफोन खरीदना आपकी जेब पर भारी पड़ सकता है। पर अगर आपके पास पुराना एंड्रॉयड स्मार्टफोन है और आप चाहते हैं कि उसमें मार्शमैलो के फीचर हों तो वो करना भी संभव है। मार्शमैलो के कट, कॉपी और पेस्ट के बेहतर तरीके को आप पुराने एंड्रॉयड में भी इनस्टॉल कर सकते हैं। इसके लिए आपको नेटिव क्लिपबोर्ड का ऐप चाहिए। इस ऐप को अपने स्मार्टफोन के लिए कई परमिशन देने होंगे। एक बार आपने ये इजाज़त दे दी उसके बाद खाली बॉक्स में दो बार टैप कीजिए और आप कॉपी किए टेक्स्ट को पेस्ट कर सकते हैं।
किसी भी जानी-मानी वेबसाइट पर आप सिर्फ अपने मोबाइल फ़ोन का कैमरा दिखा कर लॉग इन कर सकते हैं। इसके लिए आपको सिर्फ अपना एंड्रॉयड स्मार्टफ़ोन चाहिए और आपको क्रोम ब्राउज़र इस्तेमाल करना होगा। गूगल प्ले स्टोर से आपको सबसे पहले Clef नाम का एक ब्राउज़र एक्सटेंशन डाउनलोड करना होगा। उसके बाद आपको अपना एक लॉग इन नाम और पासवर्ड देकर एक अकाउंट बनाना होगा। एक बार आपका अकाउंट वेरीफाई हो जाएगा उसके बाद आप क्रोम के ज़रिए इस लिंक पर जाइए। वहां पर 'ऐड टू क्रोम' पर क्लिक करना होगा। उसके बाद आपके स्क्रीन पर 'ऐड' बटन आएगा।
भारत की अग्रणी मोबाइल ऐप्लिकेशन डेवलपमेंट और डिस्ट्रीब्यूशन कंपनी ऐप्सडेली सॉल्यूशन्स प्राइवेट लिमिटेड ने अपनी नवीनतम पेशकश मोबाइल प्रोटेक्शन प्रस्तुत की है। ऐप्सडेली ‘मोबाइल प्रोटेक्शन’ स्मार्टफोन या टेबलेट के लिए सम्पूर्ण सुरक्षा समाधान है, जिसके द्वारा चोरी, नुकसान या वायरस से सुरक्षा प्रदान की जाती है। इसमें एंटी-थेफ्ट जैसी विशिष्टता है, जिसकी मदद से यूजर अपने खो चुके या चोरी हो चुके उपकरण का पता जीपीएस ट्रैकिंग के माध्यम से लगा सकते हैं और फोन पर गतिविधियों को दूर से भी देख सकते हैं। इसकी एंटी-वायरस विशिष्टता की बदौलत यूजर्स हानिकारक वायरस और दुर्भावनापूर्ण सॉफ्टवेयर के संबंध में अपने उपकरण को स्कैन कर सकते हैं। इसकी पेशकश मुफ्त बीमा के साथ की गई है, जिसमें उपभोक्ता के मोबाइल फोन की चोरी, डकैती, भौतिक और पानी से होने वाला नुकसान शामिल है। मौजूदा दौर में मोबाइल फोन सिर्फ संचार के माध्यम से अब अस्तित्व का साधन बन गए हैं। तकनीक में नवाचार के साथ और इससे जुड़े डेटा की बदौलत लोग अब ऑनलाइन रहने लगे हैं। ऐसे परिदृश्य में जबकि न सिर्फ किसी व्यक्ति के संपर्क नंबर, बल्कि उनके ईमेल आइडी, तस्वीरें और अन्य गोपनीय सूचनाएं भी मोबाइल फोन पर उपलब्ध होते हैं, इसलिए फोन को सुरक्षा प्रदान करना बहुत महत्वपूर्ण हो गया है। ऐप्सडेली के संस्थापक और सीईओ अरुण मेनन ने बताया कि वर्ष 2009 में लांच के बाद मोबाइल परिदृश्य में काफी बदलाव आया है। हर चीज विकसित हुई है और इसमें फोन पर हमारे द्वारा किए जाने वाले कामों से से लेकर सामना किए जाने वाले खतरे तक शामिल हैं।
गूगल ने अपना एंड्रॉयड वन सबसे पहले भारत में लॉन्च किया है। इसके बाद गूगल भारत में सबसे पहले एक और नई सेवा शुरू करने वाला है। जल्द ही आप यूट्यूब वीडियो ऑफलाइन होकर देख सकते हैं। यूट्यूब (Youtube) वीडियो देखने के लिए लगातार इंटरनेट डाटा खर्च करने की जरूरत नहीं होगी। आप अपने पसंदीदा वीडियो ऑनलाइन के साथ-साथ ऑफलाइन मोड में भी देख सकते हैं। आने वाले अगले कुछ सप्ताह में गूगल ने यूट्यूब को ऑफलाइन उपलब्ध कराने की तैयारी में है। जिससे लोग बगैर डाउनलोड शुल्क के अपने पसंदीदा वीडियो देख सकेंगे। ये सर्विस अभी किसी अन्य देश में उपलब्‍ध नहीं है।
जिस आलू को किसान बाजार में 2 से तीन रुपये प्रति किलो में बेचते हैं वहीं आम उपभोक्ताओं तक आते-आते पांच गुनी कीमत तक पहुंच जाता है। लेकिन इसका फायदा उन किसानों को नहीं होता जो इसकी पैदावार के लिए अपना खून पसीना बहाते हैं। किसानों को उनका हक दिलाने के लिए तथा उन्हें सही जानकारी देने के लिए महिंद्रा एंड महिंद्रा ने माय एग्री गुरू MyAgriGuru नाम से एक एंड्रॉयड ऐप को लॉन्च किया है।
फ़ेसबुक अब एक नई सर्विस लॉन्च करने की तैयारी कर रहा है। अलग-अलग शहरों में छोटे धंधों और बिज़नेस की लिस्टिंग और रिव्यु के बिज़नेस में वो आना चाहता हैं। ये फ़ीचर सिर्फ़ डेस्कटॉप या लैपटॉप के ज़रिये देखा जा सकेगा। इस सर्विस की मदद से आप फ़ोटोग्राफ़र, डॉक्टर, रेस्टोरेंट, छोटी दुकानें और कई ऐसे बिज़नेस के बारे में सर्च कर सकेंगे। फ़ेसबुक ने ऐसी 85 तरह के बिज़नेस की लिस्ट तैयार कर ली है। फ़ेसबुक पर दुनिया भर के पांच करोड़ से ज़्यादा बिज़नेस फ़िलहाल लिस्ट किये हुए हैं जिनमें लोगों के रिव्यु भी हैं। सर्च इंजन लैंड में एक ख़बर के अनुसार फ़ेसबुक की ये सर्विस, जो अभी लॉन्च नहीं की गई है, गूगल और येल्प के टक्कर में होगी। सर्च इंजन लैंड की इस रिपोर्ट के अनुसार यहां पर आपको बिज़नेस के बारे में जानकारी मिल पाएगी और उसके काम करने का समय। इसके साथ, उस जगह के मैप के अलावा, उस बिज़नेस के बारे में लोगों के रिव्यु को भी देखने को मिलेगा।
फ़ेसबुक ने स्पष्ट किया है कि वो अपने यूज़र्स से उनके प्रोफ़ाइल को प्राइवेट बनाए रखने के लिए कोई फ़ीस नहीं वसूलेगा। इस सप्ताह फ़ेसबुक पर यूज़र्स के न्यूज़फ़ीड में इस तरह की चेतावनी आई कि फ़ेसबुक यूज़र प्रोफ़ाइल को प्राइवेट बनाए रखने के लिए उनसे फ़ीस लेगा। असल में पिछले कुछ समय से फेसबुक पर कई लोग एक पोस्ट लिख रहे थे जिसमें कहा जा रहा था कि ''वो ये घोषणा करते हैं कि फेसबुक उनकी तस्वीर, पोस्ट आदि का इस्तेमाल न करे....और ये पोस्ट कॉपी पेस्ट करके जो भी शेयर करेगा उसकी पोस्टें फेसबुक के इस्तेमाल से बची रहेंगी।'' ये पोस्ट कहां से और कैसे शुरू हुआ ये पता नहीं लगा है, लेकिन बड़ी संख्या में लोगों ने इस पोस्ट को कॉपी पेस्ट करके अपने प्रोफाइल में ज़रूर लगाया था। पिछले कुछ महीने से शेयर हो रही पोस्ट पर अब फेसबुक ने स्पष्टीकरण दिया है और कहा है कि ये बिल्कुल फर्ज़ी और जाली बात है। फ़ेसबुक ने इस पोस्ट को अफ़वाह करार दिया है और लिखा है, "मंगल पर पानी हो सकता है लेकिन इंटरनेट पर मौजूद सभी ख़बरें सच नहीं है। फ़ेसबुक बिलकुल फ़्री है और रहेगा। किसी लीगल नोटिस को यूज़र्स से कॉपी और पेस्ट करने वाली बात बिलकुल अफ़वाह है। इस तरह की बातों से बचकर रहें।"
फेसबुक पर 'लाइक' बटन पर क्लिक करना आम बात है। जल्दी ही आपके फेसबुक पेज पर आपको और दो नए बटन दिखाई देंगे। स्लैशगियर की इस रिपोर्ट की मानें तो फेसबुक 'वांट' और 'कलेक्ट' बटन लॉन्च करने की सोच रहा है। इस रिपोर्ट के अनुसार दुनिया की सबसे बड़ी सोशल नेटवर्किंग वेबसाइट फिलहाल 'कलेक्शंस' नाम के एक फीचर को शुरू कर सकती है। इस फीचर की मदद से कोई भी ऑनलाइन रिटेलर अपने प्रोडक्ट के बारे में ज़्यादा जानकारी फेसबुक इस्तेमाल करने वालों के साथ साझा कर सकता है। फेसबुक पर लॉगिन करने के बाद आपको अगर 'कलेक्शंस' दिखाई दे तो आप उसे लाइक भी कर सकते हैं। अगर आपको वो प्रोडक्ट पसंद आ गया तो आप उसके लिए 'वांट' या चाहिए पर भी क्लिक कर सकते हैं। अगर आप ऐसे ऑनलाइन प्रोडक्ट अपनी जानकारी के लिए इकठ्ठा कर रहे हैं तो उसके लिए 'कलेक्ट' पर क्लिक कर सकते हैं। फेसबुक की कोशिश है कि ऑनलाइन रिटेलर ऐसे प्रोडक्ट दिखा कर ग्राहकों को अपने सामान खरीदने के लिए उत्साहित करें। ऐसी बिक्री के लिए फेसबुक ऑनलाइन रिटेलर से कुछ पैसे भी कमा सकता है। अगर इस बदलाव से ऐसे रिटेलर अपनी बिक्री बढ़ा सकेंगे तो वो फेसबुक पर और विज्ञापन भी दे सकते हैं। दुनियाभर में 100 करोड़ से ज़्यादा लोग रोज़ फेसबुक पर लॉगिन करते हैं। इसलिए जो कंपनियां ऑनलाइन अपने प्रोडक्ट बेचती हैं उनके लिए ग्राहकों की पसंद समझने के लिए ये बहुत बढ़िया जगह बन गई है। हालांकि फेसबुक की तरफ से इस बात पर कोई जानकारी नहीं दी गई है। ये पहली बार नहीं है जब फेसबुक के 'वांट' बटन के बारे में बातें हो रही हैं। पिछले साल जून में भी ऐसी बातें हुई थीं और फेसबुक ने बिना पुष्टि किए कुछ ऐसे संकेत भी दिए थे।
फेसबुक पर बेधड़क दोस्तों से चैट करते वक्त क्या कभी आपका ध्यान उस सीक्रेट फोल्डर पर गया है? वो एक ऐसा फोल्डर है जिसके जरिए कोई आपसे बात करना चाह रहा है। आप जिन लोगों से फेसबुक पर बात करते हैं वो अकसर वही होते हैं जिन्हें आपने फ्रेंडलिस्ट में जोड़ा होता है। लेकिन फिर भी अचानक से कई अनजान लोगों के मेसेज भी आप तक पहुंच जाते हैं। कई बार ये आपको मिल जाते हैं कई बार नहीं भी। ऐसे में ये मेसेज जाते हैं उस सीक्रेट फोल्डर में। फेसबुक में एक फीचर होता है 'मेजेस रिक्वेस्ट' का। इससे आपको नोटिफिकेशन मिलेगा जब भी कोई अंजान आपको मेसेज करेगा। लेकिन जरूरी नहीं हर स्थिति में ऐसा हो।
अपने स्मार्टफ़ोन के पसंदीदा ऐप पर आप शायद घंटों बिताते होंगे। ये एंग्री बर्ड्स जैसे मोबाइल गेम हो सकते हैं या फिर पढ़ाई या जानकारी से जुड़े ऐप, लेकिन भला छोटी स्क्रीन पर आप आख़िर उनका कितना मज़ा ले सकते हैं। अपने कंप्यूटर पर अब आप ये ऐप डाउनलोड करके उनका बड़े स्क्रीन पर मज़ा ले सकते हैं। बस आपके कंप्यूटर पर क्रोम का सबसे नया वर्ज़न होना चाहिए। उसके बाद क्रोम के लिए एक एक्सटेंशन डाउनलोड कर लीजिए जिसे एआरसी वेल्डर कहते हैं। उसके बाद आप लगभग कोई भी एंड्रायड ऐप अपने कंप्यूटर पर भी चला सकेंगे।
बदलती तकनीकी दुनिया में जल्द ही ऐसा वक्त भी आ सकता है जब आप सिर्फ अपनी आंखों से अपना स्मार्टफोन चला सकेंगे। यानी आपको हाथों और उंगलियों की जरूरत ही नहीं पड़ेगी, आंखों के एक इशारे पर फोन नंबर डायल हो जाएगा, तस्वीरें खिंच जाएंगी और बहुत कुछ। उम्मीद है कि सैमसंग कंपनी जल्द ही ऐसे स्मार्ट कॉनटैक्ट लेंस बनाएगी जिसमें सेंसर लगे होंगे और वो आपके स्मार्टफोन को कंट्रोल करेंगे। सैमसंग ने इसे पेटेंट कराने के लिए अर्जी भी दे दी है। ये पहली बार दक्षिण कोरिया में फाइल की गई थी। सैमसंग ने इसके जरिए ऑगमेंटेड रियालिटी की एक झलक पेश की है। आगे जानिए, इस लेंस में क्या क्या लगा होगा।
एंड्रॉएड फोन के कई फायदे हैं और इसमें तरह तरह की ऐप डाउनलोड कर के आप चैट, मेसेज, फोटो और न जाने क्या क्या शेयर कर सकते हैं। व्हॉट्सऐप, वाइबर, स्नैपचैट, फेसबुक जैसी कई एप्प आप अपने फोन पर रखते ही होंगे लेकिन अगर आप चाहते हैं कि किसी दोस्त या अपने साथी के फोन पर उसकी चैट पढ़ लें वो भी बिना उसे बताए, तो इनसका भी उपाए मौजूद है। वैसे तो किसी की चैट बिना उससे पूछे पढ़ना गलत है लेकिन अगर आप जानना चाहते हैं कि कहीं आपकी गर्लफ्रेंड आपको धोखा तो नहीं दे रही या आपका ब्यॉयफ्रेंड किस लड़की से बात करता है तो उसकी चैट पढ़ना इतना भी बुरा नहीं है। ऐसा करने के लिए आपको हर वक्त उसका फोन छूने की भी जरूरत नहीं पड़ेगी। सिर्फ एक ऐप भर से यह काम आसानी से हो जाएगा।
फेसबुक के यूजर्स अब अपने मित्रों के बीच वीडियो की लाइव सेवा प्रसारित कर सकेंगे। पिछले कुछ महीनों से चुनिंदा सेलिब्रिटी ही इस सुविधा का लाभ उठा रहे हैं। मोबाइल फोन के लिए ज़रिए लाइव वीडियो प्रसारण पिछले कुछ समय में मोबाइल टेक्नोलॉज़ी का नया ट्रेंड बन चुका है और इस कड़ी में ट्विटर का पेरिस्कोप और मियरकैट बेहद लोकप्रिय हो चुके हैं। पिछले साल अमेज़न ने एक अरब डॉलर में लाइव स्ट्रीमिंग गेम साइट ट्विच को खरीदा है। फेसबुक की यह सर्विस पहले तो अमरीका में कुछ लोगों को ही सुलभ होगी और वो भी उन्हें जिनके पास आईफोन हों। लेकिन फेसबुक का कहना है कि वो धीरे-धीरे ये सुविधा हर यूजर तक पहुंचाएगी, हालाँकि इसकी कोई समय सीमा नहीं बताई गई है। फेसबुक ने इस खास सेवा के बारे में अपने ब्लॉग में लिखा है कि इस सेवा के ज़रिए लोग अपने दोस्तों तक सीधे-सीधे वीडियो के ज़रिए कनेक्ट हो सकेंगे। रिसर्च फर्म एंडर्स से जुड़े इयान मॉड कहते हैं कि फेसबुक के पास एक बहुत बड़ा दर्शक वर्ग है और उसे लाइव स्ट्रीमिंग की सुविधा देने से कोई रोक नहीं सकता।
एप्पल ने भारत में आईफोन 5एस (iPhone 5s) की कीमत में भारी कटौती की है। 16 जीबी आईफोन 5एस भारतीय बाजार में 22,500 रुपए में उपलब्ध है। रिपोर्ट के मुताबिक, एप्पल आईफोन 5एस 22,500 रुपए मार्केट ऑपरेटिंग प्राइस (MOP) पर उपलब्ध है। इस स्मार्टफोन को कुछ अन्य स्टोर से और भी कम कीमत पर खरीदा जा सकता है। फिलहाल, आईफोन 5एस का 16 जीबी वेरिएंट फ्लिपकार्ट पर 21,948 रुपए और अमेजन इंडिया व स्नैपडील पर 21,499 रुपए में उपलब्ध है। एप्पल के एक मात्र ऑनलाइन रिटेल पार्टनर इंफीबीम पर इसकी कीमत 21,899 रुपए है। गौरतलब है कि मात्र 4 महीने के अंदर आईफोन 5एस की कीमत में यह दूसरी कटौती है। सितंबर में ही आईफोन 6एस और आईफोन 6एस प्लस के लॉन्च के बाद आईफोन 5एस की कीमत में पहली कटौती देखने को मिली थी। दाम कम होने के बाद 16 जीबी आईफोन 5एस 35,000 रुपए और 32 जीबी आईफोन 5एस 40,000 रुपए में उपलब्ध था। एप्पल आईफोन 5एस को साल 2013 में लॉन्च किया गया था। भारत में आईफोन 5एस (16 जीबी) की कीमत उस समय 53,500 रुपए थी।
माइक्रो-ब्लॉगिंग प्लेटफार्म ट्विटर ने बृहस्पतिवार को डायरेक्ट मैसेज के अक्षरों की सीमा मौजूदा 140 अक्षरों से बढ़ा कर 10,000 अक्षर कर किया है। इससे ट्विटर इस्तेमालकर्ता अब अपने दोस्तों को लंबे संदेश भेज सकेंगे। कंपनी ने अपने बयान में कहा है, ‘ट्विटर ने डायरेक्ट मैसेज के लिए 140 अक्षरों की सीमा समाप्त कर दी है और इस प्लेटफॉर्म का इस्तेमाल करने वाले अब 10,000 अक्षर तक के संदेश भेज सकेंगे। विचार यह है कि डायरेक्ट मैसेज में अक्षरों की सीमा नहीं होनी चाहिए।’
फेसबुक के संस्थापक मार्क जकरबर्ग ने घोषणा की है शुक्रवार को 'डिस्लाइक' बटन काम करना शुरू कर देगा। उन्होंने कहा कि फ़ेसबुक पर 'लाइक' बटन चालू किए लंबा समय हो गया है। अरबों की संख्या में लोग प्रतिदिन इस बटन का इस्तेमाल करते हैं। किसी चीज़ को नापसंद करने का बटन शुरू करने की मांग काफ़ी समय से की जा रही थी। अब यूजर्स जल्द ही फेसबुक पोस्ट पर बेहतर तरीके से अपनी भावनाओं को अभिव्यक्त कर सकेंगे।
यदि आप कुंवारे हैं और अकेले घूमने फिरने या दूर देश की यात्रा पर निकले हैं तो चिंता करने की कई बात नहीं है। आपकी दिक्क़तों को समझ कर सिंगापुर की उद्यमी क्रिस्टल चू ने एक ऐप बनाया है। इस ऐप का नाम है, 'वांडर'। यह ऐप यात्रा कर रहे एक सिंगल व्यक्ति को दूसरे सिंगल व्यक्ति के बारे में बताता है। इसका तरीका भी निहायत ही सीधा है। आपको यह बताना होता है कि कहां जा रहे हैं, वांडर ऐप आपको उन लोगों के बारे में बताता है जो सिंगल हैं और उसी जगह की यात्रा पर निकले हुए हैं। यात्रा पर निकले सिंगल अपने जैसे दूसरे लोगों से संपर्क कर यात्रा को बेहतर ढंग से प्लान कर सकते हैं।
आपके घर में अगर एक से ज़्यादा लोग एंड्रॉयड फ़ोन इस्तेमाल कर रहे हैं और आप कोई भी ऐप खरीदते हैं तो आप चाहेंगे कि वो ऐप सब लोग शेयर करें ताकि अलग-अलग पैसे न देना पड़े। आइए आपको बताते हैं कि जिस ऐप के लिए आपने पैसे दे दिए हैं उसे कैसे दूसरे एंड्रायड फ़ोन पर मुफ्त में इस्तेमाल किया जा सकता है। सबसे पहले दूसरे फ़ोन की सेटिंग्स में जाइए, उसके बाद उसमें एकाउंट्स चुनिए और 'ऐड अकाउंट' पर टैप कीजिए। उसके बाद अकाउंट टाइप में गूगल चुनिए और उसके बाद अपने एकाउंट की जानकारी वहाँ दीजिए।
रिलांयस जियो के 200 दिनों के भीतर 10 करोड़ लोगों का यूजर बेस बनाने के बाद लगता है कि अब इसके कारण देश में टेलीकॉम ग्राहकों तक पहुंचने के लिए बड़ी लड़ाई शुरू हो चुकी है। देश के सबसे बड़ा टेलीकॉम नेटवर्क प्रोवाइडर भारती एयरटेल जल्द ही टेलीनॉर इंडिया का अधिग्रहण करने वाला है। कंपनी ने एक प्रेस विज्ञप्ति में कहा है कि आंध्रप्रदेश, गुजरात, बिहार समेत सात सर्कल्स में टेलीनॉर के व्यवसाय पर एयरटेल का कब्जा हो जाएगा। इससे कंपनी को 1800 मेगाहर्ट्ज 4जी एलटीई स्पेक्ट्रम में 43।4 मेगाहर्ट्ज का ज्यादा बैंडविद्थ मिलेगा। भारत में फिलहाल 4जी के लिए अधिकतर इसी बैंडविद्थ का इस्तेमाल किया जा रहा है।  
बार्सिलोना में आयोजित मोबाइल वर्ल्ड कांग्रेस में चाईनीज स्मार्टफोन निर्माता कंपनी Meizu ने एक तकनीक को पेश किया है जिसका नाम सुपर mCharge है। इस टेक्नोलॉजी से कोई भी स्मार्टफोन मात्र 20 मिनट में फुल चार्ज हो सकता है। कंपनी का दावा है कि सुपर mCharge टेक्नोलॉजी फास्ट चार्जिंग टेक्नोलॉजी VOOC से भी तेजी से काम करती है। कंपनी ने इवेंट में सुपर mCharge तकनीक को पेश करते हुए कहा कि यह तकनीक किसी भी स्मार्टफोन को महज 5 मिनट में 30 फीसदी तक चार्ज कर सकती है। कंपनी का कहना है कि यह तकनीक iPhone 7 Plus से 11 गुना तेज और Galaxy S7 Edge से 3.6 गुना चार्जिंग करता है। कंपनी ने अपनी इस सुपर mCharge तकनीक का डेमो भी दिखाया। इस दौरान 3,000mAh की 5 मिनट 30 फीसदी चार्ज हुई और 15 मिनट में 85 फीसदी चार्ज हुई। ऐसे में यह कहना गलत नहीं होगा कि यह तकनीक स्मार्टफोन यूजर्स के लिए वरदान साबित होगी, क्योंकि मौजूदा समय में अधिकतर स्मार्टफोन में 3,000mAh की ही बैटरी होती है।
भारत में बेहतर इंटरनेट सेवा मुहैया कराने के लिए सरकार के साथ गूगल बैलून प्रोजेक्ट पर काम कर रही है। फिलहाल गुब्बारे के जरिए इंटरनेट सेवा प्रदान करने के पायलट प्रोजेक्ट पर काम चल रहा है। इसके तहत मोबाइल पर 4जी सेवा उपलब्ध कराई जाएगी। गूगल के ‘प्रोजेक्ट लून’ में बड़े गुब्बारों का प्रयोग किया जा रहा है, जो जमीन से 20 किमी ऊपर उड़ेंगे। इससे पहले गूगल इस तकनीक का परीक्षण न्यूजीलैंड, कैलिफोर्निया और ब्राजील में कर चुका है। एक अधिकारी ने बताया कि गूगल ने भारत सरकार से लूम प्रोजेक्ट और ड्रोन आधारित इंटरनेट ट्रांसमिशन की तकनीकी देने की बात कही। इसके बाद डिपार्टमेंट ऑफ इलेक्ट्रानिक एंड इंफार्मेशन टेक्नोलॉजी (डीईआईटीवाई) के सचिव की देखरेख में इस प्रोजेक्ट पर काम करने के लिए कमेटी बनाई गई। इस तकनीक की मदद से 4जी सेवा सीधे फोन पर उपलब्ध कराई जाएगी। प्रोजेक्ट लूम में भागीदार दूरसंचार कंपनी अपने ग्राहकों को सेवा उपलब्ध करा सकेगी। गूगल के मुताबिक एक गुब्बारे के जरिए 40 किमी के दायरे में इंटरनेट सेवा मुहैया कराई जा सकेगी। इस सेवा में गूगल सिर्फ तकनीकी प्रदाता है।
बलात्कार के झूठे आरोपों से बचने के लिए एक ऐसा ऐप बनाया गया है जो आपसी सहमति से सेक्स किए जाने का गवाह बनेगा। 'वी-कंसेंट' नाम के इस ऐप के ज़रिए सेक्स करने से पहले यूज़र्स 20 सेकेंड का एक वीडियो क्लिप बनाकर बता सकते हैं कि वो किसके साथ सेक्स करने वाले हैं। ये ऐप तभी काम करता है जब इसके कैमरे के सामने मानवीय चेहरे आएँ और सेक्स करने जा रहे दोनों लोग साफ़ शब्दों में 'यस' कहते सुने जाएँ। लेकिन कुछ लोग इस ऐप के दुरुपयोग की 'आशंका' जता रहे हैं। इंग्लैंड और वेल्स स्थित रेप क्राइसिस नामक सहायता ग्रुप की प्रवक्ता केटी रसेल ने बीबीसी न्यूज़बीट से कहा, "अगर कोई कैमरे के सामने सेक्स के लिए 'यस' कह रहा है तो इसका ये मतलब नहीं है कि उसने अपनी सहमति दे दी। सहमति पूरी आज़ादी के साथ, पूरी मर्जी से दी जानी ज़रूरी है।"
अगर आप सोशल नेटवर्किंग वेबसाइट ट्विटर का इस्तेमाल कर ट्वीट करते हैं तो आपके के लिए खुशखबरी है। ट्विटर ने ट्वीट के लिए निर्धारित 140 कैरेक्टर में बदलाव का फैसला किया है। इसे बढ़ाकर 10000 कैरेक्टर प्रति ट्वीट कर दिया जाएगा। इससे उपभोगकर्ताओं को जहां ज्यादा लंबा ट्वीट लिखने की आजादी मिलेगी, वहीं ट्विटर अन्य सोशल नेटवर्किंग साइट्स से ज्यादा अच्‍छा फीचर देने में भी आगे निकल जाएगा। अपने ट्वीट के जरिए ‌ट्विटर के सीईओ और को-फाउंडर जैक डोर्सी ने इस मंशा को जाहिर तब किया जब एक न्यूज साइट री/कोड ने इस बारे में खबर लिखी। जैक ने सीधे तौर पर इस बात का खुलासा नहीं किया लेकिन उन्होंने लिखा कि ट्विटर कैरेक्टर की सीमाओं (140) में बंधे रहने के लिए बाध्य नहीं है।
साइबर सुरक्षा फर्म एवास्ट ने गूगल, वॉट्सऐप और फेसबुक पर यूजर्स की जासूसी करने का आरोप लगाया है। सुरक्षा फर्म का कहना है कि ये कंपनियां अपने विज्ञापनों पेश करने के लिए यूजर्स की जासूसी करती हैं, हालांकि यूजर्स इस बारे में अच्छी तरह से जागरूक हैं। एवास्ट के सीईओ विंसेट स्टेकलेर ने कहा, "गूगल एक विज्ञापन कंपनी है। गूगल का मूल रूप से राजस्व ऐडवर्ड्स से है। उपयोगकर्ताओं की रूचि का पता लगाने के लिए उनकी जासूसी कर उसके ही अनुसार विज्ञापन परोसना उनका कारोबार का मॉडल है। इसमें कुछ भी गलत नहीं है।" साइबर सुरक्षा के मुद्दों और एंटी थेफ्ट मोबाइल सिक्यो‌रिटी सॉफ्टवेयर के लॉन्च के मौके पर उन्होंने यह बात कही है। स्टेकलेर का कहना है कि व्हॉट्सऐप भी अपने यूजर्स के निजता से जुड़े आंकड़ों की जासूसी करता है। क्या आप फेसबुक पर अपने दोस्तों के साथ व्यक्तिगत और निजी जानकारी शेयर करते हैं? यह उपयोगकर्ता गोपनीयता से जुड़ा मामला होता है। वॉट्सऐप फेसबुक के लिए डेटा कलेक्टर का काम करता है। फेसबुक बातचीत के आधार पर फेसबुक विज्ञापन परोसे जाते हैं। इस पर गूगल के प्रवक्ता ने कहना है कि हम विशिष्ट रिपोर्ट देखे बिना इस पर कोई टिप्पणी नहीं कर सकते है। फेसबुक की ओर पर भी इस संबंध में कोई टिप्पणी नहीं की गई है।
भारतीय विशिष्ट पहचान प्राधिकरण (यूआईडीएआई) ने ई-बे, फ्लिपकार्ट, अमेजन और स्नैपडील जैसी ई-कॉमर्स कंपनियों से लोगों के आधार कार्ड के बारे में जानकारी इकट्ठा करने से रोकने के लिए कहा है। इकोनॉमिक टाइम्स की रिपोर्ट के मुताबिक संचार मंत्रालय ने आधार कार्ड रखने वालों को प्लास्टिक कार्ड पर आईडी की छपाई के लिए व्यापारियों द्वारा 50 से 200 रुपये लिए जाने के खिलाफ चेतावनी दी है। यूआईडीएआई के महानिदेशक अजय भूषण पांडे ने कहा, "आधार कार्ड या डाउनलोडेड आधार कार्ड साधारण कागज पर प्रिंटेड सभी उपयोगों के लिए पूरी तरह से वैध है"  प्राधिकरण ने कहा है कि ई-कॉमर्स कंपनियां उनके प्लेटफॉर्म के जरिए स्मार्ट कार्ड बनाने का काम करने वाले व्यापारियों को बढ़ावा नहीं दे। प्राधिकरण ने कहा कि अगर कोई इसमें शामिल होता है, तो उसके खिलाफ आपराधिक कार्रवाई की जाएगी और उसे जेल की सजा हो सकती है।
जब भी आप गूगल प्ले स्टोर से कोई भी ऐप डाउनलोड करते हैं तो वो ऐप आपके स्मार्टफोन के होम-स्क्रीन पर आ जाता है। इनको स्क्रीन से हटाने के लिए आपको काफ़ी मेहनत करनी पड़ती है। स्मार्टफोन की सेटिंग बदलकर आप इस परेशानी से निजात पा सकते हैं। सबसे पहले अपने एंड्रॉयड डिवाइस पर गूगल प्ले स्टोर पर टैप करके उसे लॉन्‍च कीजिए। उसके बाद वहां पर जो साइड मेनू पैनल है उसको टैप कर दीजिए और फिर सेटिंग्स चुनने की बारी है। जब आप सेटिंग्स पर टैप करेंगे तो वहां पर 'ऐड टू होम स्क्रीन' लिखा हुआ दिखेगा। स्मार्टफ़ोन होमस्क्रीन उसके साथ में जो बॉक्स है उस पर से टिक मार्क हटा दीजिए। बस इसके बाद आपके ऐप होम-स्क्रीन पर आकर तंग नहीं करेंगे। अगर आप नोवा लांचर जैसे कोई और लांचिग ऐप इस्तेमाल करते हैं तो ऐसा करने से आपका काम नहीं होगा। ऐसे लांचर के लिए आपको ऐप की अपनी सेटिंग में जाकर बदलाव करना पड़ेगा।
आईफोन यूजर्स के लिए एक खुशख़बरी है, बहुत जल्द आईफोन भारत में ही बना करेंगे। इससे फोन की कीमतों में कमी आने की संभावना है। आईफोन अपनी पहली निर्माण यूनिट बेंगलुरू में स्थापित करेगी। इस बारे में सरकार ने एक विज्ञप्ति जारी कर ऐपल की ओर से 'प्रारंभिक निर्माण कार्यों' के आरंभ के लिए कंपनी का स्वागत किया है।  प्रदेश के सूचना तकनीक मंत्री प्रियंका खड़क ने रिलीज में कहा है कि ऐपल बेंगलुरू में निर्माण शुरू करना चाहता है। ऐसे करने से लेटेस्ट टेक्नोलॉजी प्रदेश में आएगी। हालांकि अभी इस बात का खुलासा नहीं हुआ कि ऐपल कब प्रदेश में यह इकाई शुरू करेगी। लेकिन माना जा रहा है साल के मध्य तक यूनिट शुरू हो सकती है।  उल्लेखनीय है कि भारत ऐसा तीसरा देश होगा जहां ऐपल आईफोन को असेंबल किया जाएगा। वहीं, माना जा रहा है कि ऐपल के इस फैसले से मेक इन इंडिया को भी गति मिलेगी। 
'सेल्फी' शब्द लोगों की जुबान पर ऐसा चढ़ा कि इसी दीवानगी ने 'सेल्फी' को ऑक्सफोर्ड वर्ड ऑफ द इयर 2013 बना दिया है। बच्चा-बच्चा सेल्फी का मतलब जानता है। चाहे आप कहीं भी हों – मॉल, कॉफी शॉप, बाजार, स्कूल या कॉलेज - कोई न कोई आस-पास सेल्फी लेते हुए दिख ही जाता है। स्मार्टफोन के जरिए खुद की तस्वीर खींच कर सोशल मीडिया पर डालने का चलन 'सेल्फी' अब पुराना हो चुका है, क्योंकि स्मार्टफोन यूजर्स के बीच एक नया ट्रेंड आ चुका है। सेल्फी के बाद भारतीय स्मार्टफोन यूजर्स पर वेल्फी और डबस्मैश का खुमार सिर चढ़ चुका है। वेल्फी और डबस्मैश का इस्तेमाल सिर्फ आम स्मार्टफोन यूजर्स ही नहीं बल्कि बॉलीवुड और स्पोट्स स्टार्स पर भी छाया हुआ है। जी हां हाल में सलमान और सोनाक्षी का डबस्‍मैश वीडियो और फिर वेल्फी के जर‌िए युवराज सिंह का पीएम मोदी के अंदाज में वीडियो काफी वायरल हो चुका है। क्या आपने इस्तेमाल किया वेल्‍फी और डबस्मैश ऐप? जानिए क्या है यह नया ट्रेंड।
देश के कई शहरों में अब पब्लिक वाई-फ़ाई हैं जहां आप लॉग-इन कर सकते हैं। फ्री वाई-फ़ाई पर आपके डेटा का क्या होगा, उसके बारे में आपने कभी सोचा है? चूंकि इस डेटा नेटवर्क पर कई और लोग कनेक्टेड होते हैं और दूसरों की तरह ही आपका भी कनेक्शन बिना पासवर्ड के होता है तो आपके बारे में सारी जानकारी पर दूसरों की नज़र हो सकती है। पब्लिक वाई-फ़ाई पर कोई भी सभी कनेक्टेड डिवाइस की लिस्ट देख सकता है। उसके बाद आपके बारे में पता करना बहुत मुश्किल नहीं होगा। ऐसे नेटवर्क पर आपके बारे में जो भी डेटा है वो एन्क्रिप्टेड नहीं होता है। उस जानकारी को कोई भी हैक कर सकता है।
सोशल नेटवर्किंग साइट फेसबुक ने बड़ा बदलाव करते हुए अपने यूजर्स को नए फीचर्स दिए हैं। अब आप प्रोफाइल फोटो की जगह प्रोफाइल वीडियो का इस्तेमाल कर सकते हैं। जी हां, अगर आप फेसबुक प्रोफाइल पिक्चर से ऊब चुके है तो अब फेसबुक ने एक ऐसी सुविधा दी है जिससे आप वीडियो प्रोफाइल पर लगा सकते हैं। दरअसल फेसबुक ने मोबाइल वर्जन के लिए नई अपडेट्स जारी की है। नई अपडेट में कई नए फीचर्स शामिल किए गए हैं। अब आप और भी दिलचस्प तरीके से अपने प्रोफाइल को संवार सकते हैं, प्राइवेसी कंट्रोल पहले से और बेहतर व आसान किया गया है, साथ ही प्रोफाइल फोटो की जगह प्रोफाइल वीडियो का इस्तेमाल कर सकते हैं। जब कोई फेसबुक यूजर आपकी प्रोफाइल पर आएगा तो प्रोफाइल पिक्चर वीडियो के तौर पर ऑटोमैटिक प्ले हो जाएगी।
नोकिया का Andriod स्मार्टफोन नोकिया 6 के भारत में लांच होने में अभी काफी समय है, लेकिन आप इसके लिए अभी से रजिस्ट्रेशन करा सकते हैं। भारत में ई-रिटेल साइट ईबे पर इसको थर्ड पार्टी रिटेलर ने लिस्ट कर दिया है।  32 हजार रुपये रखा प्राइस  ईबे पर इसका प्राइस 32,440 रुपये रखा गया है। नोकिया के इस हैंडसेट को फिलहाल चीन में एचएमडी ग्लोबल ने लांच किया है।वहां पर इसकी कीमत 1699 युआन रखी गई है।  ईबे पर लिस्ट हुए फोन के बारे में कहा गया है कि इसको भारत में 25 दिन बाद डिलेवर किया जाएगा। नोकिया बनाने वाली कंपनी ने कहा है कि वो इस साल एक इवेंट का आयोजन करेगी, जहां पर नोकिया के अन्य एंड्रायड फोन लांच किए जाएंगे। अभी यह विश्व के अन्य देशों में कब लांच होगा इसके बारे में कंपनी ने आधिकारिक तौर पर कुछ नहीं कहा है। 
अपने स्मार्टफोन पर अगर आपको टाइपिंग करने में अधिक समय लगता है तो आपके पास दो विकल्प हैं। आप चाहें तो अपनी आवाज़ रिकॉर्ड करके उसको लिखित शब्दों में बदल लें या फिर हैंडराइटिंग टूल का इस्तेमाल करें। बोले हुए शब्दों की मदद से टाइपिंग आसान नहीं है, ख़ास तौर पर हिंदी में। अंग्रेजी में भी बोले हुए शब्दों के उच्चारण को समझने में आपका फ़ोन गड़बड़ियाँ करता है। अगर गूगल वॉयस आपके काम नहीं आता है तो अपनी हैंडराइटिंग से टाइपिंग कर सकते हैं। दोनों की तुलना करें तो अपने हैंडराइटिंग का इस्तेमाल करके टाइप करना ज़्यादा आसान है। आइए आपको बताते हैं अपने टचस्क्रीन स्मार्टफोन पर आप अपनी उंगलियों से लिखकर कैसे टाइपिंग कर सकते हैं।
गूगल मैप ने अनजान जगह जाना बहुत आसान बना दिया है, किसी से रास्ता पूछने की जरूरत नहीं रह गई है। बस गाड़ी में बैठिए और मैप पर जहां जाना है वहां का पता डाल दीजिए, गाड़ी ही नहीं, गूगल मैप का इस्तेमाल पैदल चलने के लिए या साइकिल चलाने वाले भी कर सकते हैं। अगर आप चाहें तो अपने फ़ोन पर गूगल मैप को ऑफलाइन मोड में भी इस्तेमाल कर सकते हैं। आइए बताते हैं कैसे। सबसे पहले गूगल प्ले स्टोर में जाकर देख लीजिए कि आपके पास गूगल मैप्स का सबसे नया वर्ज़न है कि नहीं। अगर आपके पास नया वर्ज़न नहीं है तो इसको डाउनलोड कर लीजिए क्योंकि ये सिर्फ नए वर्ज़न में ही होता है।
बेल्जियम में एक अदालत ने फ़ेसबुक को 48 घंटे के भीतर उन सभी लोगों की निगरानी बंद करने को कहा है जो इस सोशल नेटवर्क के सदस्य नहीं हैं। वहीं फ़ेसबुक का कहना है कि वह इस फ़ैसले के ख़िलाफ़ अपील करेगी। यह आदेश उस कुकी से संबंधित है जिसका इस्तेमाल इसने पांच सालों तक किया है। कोई ऐसा इंटरनेट यूजर फ़ेसबुक पन्ने पर जाता है जो इस सोशल नेटवर्क का सदस्य न हो तब भी उसके सिस्टम पर कुकी इन्स्टॉल हो जाती है। हालांकि बेल्जियम की अदालत ने कहा कि सूचनाएं एकत्र करने के लिए कंपनी को पहले सहमति लेनी चाहिए थी। गोपनीयता क़ानून का हवाला देते हुए जज ने कहा कि बिना सहमति के किसी इंटरनेट यूज़र के निजी डेटा का इस्तेमाल फ़ेसबुक नहीं कर सकता है। अगर फ़ेसबुक इस फ़ैसले को नहीं मानता तो उस पर 2 लाख़ 50 हज़ार यूरो रोजाना तक का जुर्माना लग सकता है। अदालत ने कहा कि जुर्माने की रकम बेल्जियन प्राइवेसी कमिशन को मिलेगी जिसने इस मामले में अपील की थी।
वैज्ञानिकों ने मोबाइल फोन समेत अन्य इलेक्ट्रॉनिक उपकरणों को वायरलेस तरीके से चार्ज करने की नई तकनीक विकसित की है। प्लस वन पत्रिका में प्रकाशित रिपोर्ट के अनुसार अमेरिका के डिज्नी रिसर्च के वैज्ञानिकों ने यह तकनीक विक सित की है जिसके तहत चार्जिंग की सुविधा वाई-फाई की तरह एक तय रेंज में सर्वत्र उपलब्ध रहेगी। ज्नी रिसर्च के एसोसिएट लैब डाइरेक्टर और मुख्य शोधकर्ता एलनसन सैंपल ने कहा, इस नवाचारी तरीके से इलेक्ट्रिकल ऊर्जा की वाई-फाई की तरह एक तय रेंज में सर्वत्र उपलब्धता सुनिश्चित की जा सकेगी। इससे रोबोट तथा अन्य छोटे मोबाइल उपकरणों में बैटरी बदलने या तार लगाने की आवश्यकता नहीं रहेगी जिससे उनकी उपयोगिता बढ़ाई जा सकेगी। उन्होंने आगे कहा कि हमने अभी एक कमरे के स्तर पर यह कर दिखाया लेकिन कोई कारण नहीं है कि इसे खिलौने जितना छोटा या वेयरहाउस जितना बड़ा रेंज न दिया जा सके।
पैनासोनिक ने भारत में अपनी एलुगा सीरीज़ का नया नाम एलुगा प्रिम लॉन्च कर दिया है। एलुगा प्रिम की सबसे बड़ी खासियत है कि यह 4जी एलटीई के अलावा वॉयस ओवर एलटीई (वीओएलटीई) भी सपोर्ट करता है। 
गूगल का एंड्रॉयड मैप्स ऐप अब इंटरनेट कनेक्शन नहीं होने पर भी आपको रास्ता दिखा सकता है। नया सॉफ्टवेयर, ऑफ़लाइन रहते हुए भी व्यावसायिक प्रतिष्ठानों, उनके खुलने के समय और टेलीफ़ोन नंबर खोजने में मदद करेगा। कंपनी ने कहा है कि यह योजना उन पर्यटकों के लिए काफी फायदेमंद रहेगी जो अपने सब्सक्रिप्शन प्लान के बाहर के क्षेत्र में घूमने जाते हैं। इसके अलावा यह उभरती हुई अर्थव्यवस्था में रह रहे लोगों के लिए भी मददगार होगी, जहां इंटरनेट महंगा है। हालांकि एक विशेषज्ञ ने कहा कि सस्ते फ़ोन वाले उपभोक्ताओं के लिए यह सॉफ्टवेयर बहुत फायदेमंद नहीं रहने वाला है। सीसीएस इनसाइट के बेन वुड के अनुसार, “एंट्री लेवल एंड्रायड फ़ोन्स में केलव चार जीबी की स्टोरेज जगह होती है, जिससे फ़ोन में स्पेस की क़िल्लत हो जाएगी।” गूगल का कहना है कि ग्रेटर लंदन जितने बड़े इलाक़े की डाउनलोडिंग के लिए 380 एमबी स्पेस, जबकि सैन फ़्रांसिस्को बे जितने बड़े इलाक़े के लिए 200 एमबी स्पेस की ज़रूरत पड़ेगी। कंपनी ने कहा है कि आईओएस के लिए भी इसी तरह का अपडेट जल्द किया जाएगा।
देश के बड़े शहरों में डेटा सर्विस इस्तेमाल करने वाले अक्सर कनेक्टिविटी की समस्या से जूझते हैं। ऐसे भी कई इलाके हैं जहां डेटा सर्विस की पहुंच आज भी नहीं है। अब भला ऐसी जगह में आप कैसे गूगल सर्च करेंगे, मैप या दूसरी सर्विस का इस्तेमाल कैसे करेंगे? गूगल प्ले स्टोर पर SMSmart नाम का एक ऐप है जो आपकी परेशानी दूर कर सकता है। ऐप तो फ्री है लेकिन इस पर होने वाले एसएमएस के लिए आपको पैसे देने होंगे। जब आप SMSmart लांच करेंगे तो आपसे ईमेल एड्रेस मांगा जाएगा।
अपने जीमेल का इस्तेमाल करके आप खुद ही डिलीट होने वाली ईमेल भेज सकते हैं। सबसे पहले, अपने गूगल के ऐड्रेस बार में mail.delicious.com टाइप कीजिए। आपके सामने स्क्रीन पर Dmail लिखा हुआ आएगा। ये कंपनी लोगों को सुविधा देती है कि वे खुद ही डिलीट होने वाले ईमेल भेज सकते हैं। उसके बाद आपको क्रोम ब्राउज़र के एक एक्सटेंशन को इनेबल करना पड़ेगा। आपके स्क्रीन पर 'गेट क्रोम एक्सटेंशन' बटन दिखेगा, उस पर क्लिक कर दीजिए। उसके बाद जो स्क्रीन आएगी उस पर 'ऐड' पर क्लिक कर दीजिए। जब ये एक्सटेंशन डाउनलोड हो जाएगा तो आपके स्क्रीन पर मैसेज 'एडेड टू क्रोम' आ जाएगा। उसके बाद ऐप आपसे परमिशन मांगेगा जिसके लिए आपको अपनी इजाज़त देनी होगी।
फ्री बेसिक्स और नेट न्यूट्रेलिटी को लेकर फेसबुक ने जिस तरह से अभियान चलाया है उसे लेकर लोगों के मन में कई सवाल भी उठे हैं जैसे- जीरो रेटिंग का नेट न्यूट्रेलिटी पर क्या असर होता है, क्या भारत में फ्री बेसिक्स पर प्रतिबंध लग सकता है? पढें ऐसे ही सवालों के जवाब। जीरो रेटिंग नेट न्यूट्रेलिटी का उल्लंघन है? यही प्रश्न पूरे विवाद की जड़ है। फेसबुक और एयरटेल जैसे ऑपरेटर कहते हैं कि वो नेट न्यूट्रेलिटी के पक्षधर हैं। साथ ही उनका कहना है कि जीरो रेटिंग नेट न्यूट्रेलिटी का उल्लंघन नहीं करता। अगर नेट न्यूट्रेलिटी की परिभाषा पर गौर करें तो वह कहती है, 'सभी साइट्स और सर्विस के साथ समान बर्ताव होना चाहिए'। वहीं जीरो रेटिंग इसका उल्लंघन करता है। भले ही ऑपरेटर कुछ साइट्स या प्रतिस्पर्धी सेवाओं की स्पीड न भी कम करें लेकिन इनकी पार्टनर कंपनियों को खास लाभ दिया जाएगा।
पल भर को अगर आपका स्मार्टफोन कहीं इधर-उधर हो जाए तो खलबली सी मच जाती है। गूगल ने इस समस्या का हल निकालते हुए एक ऐसी तकनीक इजाद की है ‌जो आपको गुम हुए स्मार्टफोन जानकारी देती है। इस तकनीक का इस्तेमाल भी बेहद आसान बनाया गया है। कोई भी एंड्रॉयड फोन यूजर डेस्कटॉप पर गूगल सर्च का इस्तेमाल कर यह काम कर सकता है। गूगल ने एक ब्लॉग पोस्ट में कहा है कि यूजर्स को बस गूगल सर्च बार में ‘Find my phone’ टाइप करना होगा और आपका स्मार्टफोन गूगल मैप पर ट्रैक हो जाएगा और फोन की लोकेशन आपको दिखाई देगी।
आजकल ईमेल लगभग हर कोई इस्तेमाल करता है, आपको भी इसकी जरूरत पड़ती ही होगी। लेकिन ई शॉपिंग या पेमेंट के चलते कई बार हमें ऐसी वेबसाइटों पर भी अपनी ईमेल आईडी देनी पड़ जाती है जो बाद में बेकार के ईमेल भेज कर हमें तंग करते हैं। लेकिन जीमेल ने अब इस समस्या का हल निकाल लिया है। गूगल की सर्विस जीमेल में अब ब्लॉक और अनसब्सक्राइब का विकल्प आ रहा है जिससे आप अनचाहे ईमेल आईडी को ब्लॉक कर सकते हैं। इस नए फीचर का इस्तेमाल कर लोग अब कोई भी खास ईमेल आईडी को जीमेल अकाउंट पर ब्लॉक कर पाएंगे। एक बार आपने उस आईडी को ब्लॉक कर दिया तो आगे से उसके ईमेल स्पैम फोल्डर में ही जाएंगे और इनबॉक्स में दिख कर आपको परेशान नहीं करेंगे। आप कभी भी चाहें तो सेटिंग में जा कर इन्हें अनब्लॉक भी कर सकते हैं। फिलहाल यह वेबसाइट पर ही संभव है लेकिन अगले हफ्ते तक एंड्रायड ऐप पर भी इसे कर पाएंगे।
एक आईफोन उपभोक्ता द्वारा अपने फोन को अनलॉक करने वाला एक वीडियो इन दिनों यूट्यूब पर चर्चा का विषय बना हुआ है। इस फोन का पासवर्ड दुनिया का सबसे लंबा और जटिल पासवर्ड माना जा रहा है। मोबाइल फोन की स्क्रीन पर इतने लंबे पासवर्ड को देखकर सभी लोग हैरत में पड़ जाते हैं। इस वीडियो को जापान की एक ट्रेन में किसी सहयात्री ने चालाकी से शूट कर यूट्यूब पर अपलोड कर दिया है। इस वीडियो में आईफोन उपभोक्ता अपने फोन को अनलॉक करने के लिए 57 बार अलग-अलग अक्षरों को टच कर रहा है। इस वीडियो को देखकर कमेंट करने वाले लोग इस उपभोक्ता की इतनी बड़ी पासवर्ड याद रखने की क्षमता और उसे तेजी से टाइप करने की तारीफ भी कर रहे हैं। वहीं कुछ दर्शक तो उसके 57 अंकों के इस पासवर्ड को पहचानने का दावा कर रहे हैं और कमेंट बॉक्स में उसके पासवर्ड को भी टाइप कर रहे हैं। देखिए वीडियो
एक पुत्री के पिता बनते ही फेसबुक संस्‍थापक मार्क जकरबर्ग का दिल दरिया हो गया। जकरबर्ग ने घोषणा की है कि वो अपनी ज्यादातर दौलत अपनी जिंदगी में ही दान कर देंगे ताकि अपनी बेटी के लिए दुनिया को एक बेहतर जगह बना सकें। दुनिया को बेहतर बनाने के लिए जकरबर्ग ने कंपनी में अपनी हिस्सेदारी का 99 प्रतिशत हिस्सा दान की बात कही, इसकी कीमत 45 अरब डॉलर (करीब 3 लाख करोड़ रुपए) है। मार्क जकरबर्ग यह दान तुरंत नहीं, बल्कि अगले 45 सालों में करेंगे। जिसे यह दान दिया जा रहा है वह मार्क के परिवार द्वारा चलाया जाने वाला चैन जकरबर्ग इनीशिएटिव एलएलसी है। मतलब मार्क जकरबर्ग बिना कैपिटल गेन टैक्स दिए ही अपनी ही संपत्ति खुद को ही दे रहे हैं। इसको टैक्स चोरी का भी तरीका बताया गया। एक चैरिटेबल ट्रस्ट और एलएलसी (लिमिटेड लाइबिलिटी कंपनी) में फर्क होता है। जिस संस्था को दान दिया गया है वह कोई चैरिटेबल ट्रस्ट नहीं है, बल्कि एक एलएलसी है। आपको बता दें कि चैरिटेबल ट्रस्ट को चैरिटी में पैसे खर्च करने होते हैं, जबकि एलएलसी के साथ ऐसी कोई बाध्यता नहीं होती है। एक एलएलसी पैसों को किसी निजी कंपनी या फायदा कमाने वाली किसी अन्य जगह पर भी लगा सकता है। इतना ही नहीं मार्क जकरबर्ग दुनिया खासकर भारत को बेहतर बनाने के ‌लिए फ्री बेसिक्स इंटरनेट की भी अनोखी पहल लेकर आए हैं।
मोबाइल फोन व टैबलेट कंपनी डाटाविंड मात्र 1,000 रुपए में स्मार्टफोन लॉन्‍च करने जा रही है। कंपनी वर्ष 2015 के अंत तक पूर्वी उत्तर प्रदेश या बिहार में मोबाइल फोन बनाने की यूनिट भी लगाने जा रही है। इस साल कंपनी ने 2,000 रुपए में स्मार्टफोन लॉन्‍च किया था। डाटाविंड फोन की बाजार हिस्सेदारी बढ़ाने के लिए कंपनी ने अगले 6 महीनों में 40,000 आउटलेट्स पर अपने फोन की बिक्री की योजना बनाई है। डाटाविंड के सीईओ सुनीत सिंह तूली ने बताया कि अगले दो महीने के भीतर कंपनी 1,000 रुपए की कीमत में स्मार्टफोन लांच कर देगी। कंपनी की अमृतसर यूनिट में इसकी पूरी तैयारी चल रही है। उन्होंने बताया कि 1,000 रुपए के फोन के साथ कंपनी एक साल के लिए 1,000 रुपए का मुफ्त इंटरनेट सुविधा भी फोन खरीदारों को देगी।
स्मार्टफोन और कंप्यूटर हैकिंग की समास्या को दूर करने के लिए अमेरिका में रहने वाली भारतीय मूल की 11 वर्षीय मीरा मोदी ने एक दिलचस्प व्यवसाय की शुरुआत की है। छठवीं कक्षा में पढ़ने वाली मीरा मोदी ने क्रिप्टोग्राफी सिक्योर पासवर्ड बेचने का काम शुरू किया है। न्यूयॉर्क शहर में मीरा मोदी एक ऐसी वेबसाइट तैयार की है, जहां यूजर्स 2 डॉलर (करीब 131 रुपए) ऐसा पासवर्ड खरीद सकते हैं जिसको हैक करने में हैकर्स के पसीने छूट जाएंगे। मारी ने डाइसवेयर पासफ्रेज के जर‌िए पासवर्ड जनरेट करती हैं। डाइस यानी पासों की मदद से छह शब्दों का एक ऐसा पासवर्ड तैयार की जाता है जिसको यूजर्स आसानी से याद रख सकता है। पासवर्ड जनरेट करने के लिए Diceware पासवर्ड ‌दशकों पुराना सिस्टम है। इसके लिए पासा के इस्तेमाल किया जाता है जिसमें अंग्रेजी शब्दों और अंकों की लंबी सूची होती है। इन दोनों के मिलन से महज 6 शब्दों का एक तगड़ा पासवर्ड जनरेट होता है।
क्या आपके मन में कभी यह सवाल उठता है कि किसी यूजर की मौत के बाद उसके फेसबुक प्रोफ़ाइल का क्या होता है। कोली गैजार्ड अपनी बहन हॉली के बारे में बताती हैं, "मैं अपनी बहन हॉली के कातिल का चेहरा देखे बिना, उन दिनों को याद रखना चाहती हूं जब मेरी बहन बहुत खुश रहती थी। इसी साल हॉली की गला रेतकर हत्या कर दी गई थी। हॉली के पूर्व प्रेमी अशेर मस्लिन को इस हत्या के अपराध में उम्र कैद की सजा दी गई है और वह जेल में बंद हैं। लेकिन 20 साल की हॉली की मौत के बाद उसके फेसबुक प्रोफाइल को अशेर मस्लिन की फोटो के साथ ही स्मारक बना दिया गया। लेकिन अब फेसबुक ने अशेर मस्लिन की फोटो को हटा दिया है, जबकि पहले उसने ऐसा करने से मना कर दिया था।
फ़ेसबुक के संस्थापक मार्क ज़ुकरबर्ग ने कहा है कि जल्द ही फ़ेसबुक पर डिसलाइक बटन भी होगा। फ़ेसबुक के कैलिफ़ोर्निया स्थित मुख्यालय में सवाल-जवाब सत्र में 31 वर्षीय ज़ुकरबर्ग ने कहा कि यह बटन लोगों के लिए सहानुभूति व्यक्त करने का तरीक़ा होगा। उन्होंने कहा कि फ़ेसबुक इसे जल्द ही टेस्ट करेगा। फ़ेसबुक ने 2009 में लाइक बटन का विकल्प दिया था और तभी से डिसलाइक (नापसंद) के विकल्प की मांग की जाती रही है। ज़ुकरबर्ग ने कहा कि लोग सालों से डिसलाइक बटन की मांग कर रहे थे। हालांकि उन्होंने यह ज़रूर कहा कि वो नहीं चाहते कि यूज़र इसके ज़रिए पोस्ट्स को डाउनवोट (क्रम में नीचे) करें। उन्होंने कहा कि यह ऐसे वक़्त के लिए होगा जब दुख से जुड़ी पोस्ट्स पर लाइक पोस्ट करना अंसेवदनशील हो जाता है। अमरीका के कैलाफोर्निया में हुए एक सवाल-जबाव के कार्यक्रम में इसकी जानकारी देते हुए ज़करबर्ग ने कहा कि यह उन सुविधाओं में से एक है जिसकी माँग अक्सर यूजर्स करते रहे हैं। ज़करबर्ग ने कहा कि फ़ेसबुक पर किसी पोस्ट को 'डिसलाइक' करने की सुविधा देने पर विचार कर रहा है। उन्होंने कहा कि कंपनी को ऐसा तरीका खोजना है जिससे इस सुविधा का लाभ उठाकर किसी को नीचा न दिखाया जा सके। फेसबुक के आंकड़ों के अनुसार हर दिन वेबसाइट पर साढ़े चार अरब 'लाइक्स' आते हैं। फ़ेसबुक मुख्यालय में श्रोताओं से बात करते हुए ज़करबर्ग ने कहा, "हम ऐसे तरीके पर विचार कर रहे हैं जिससे विभिन्न तरह की भावनाएँ व्यक्ति की जा सकें।" कंपनी के संभावित 'डिसलाइक' बटन को लेकर विज्ञापन जगत में मिली-जुली प्रतिक्रिया है। कमाई की चिंता विज्ञापन कंपनी एडलुडियो के सीईओ पाउल कॉगिंस कहते हैं, "फेसबुक की बड़ी चिंता है कमाई। उन्हें अपने विज्ञापन दाताओं को ख़ुश रखना है।" वो कहते हैं, "मुझे तो इस बात की बहुत कम उम्मीद है कि वो ऐसा कोई बटन लाएंगे जिससे आप 'डिसलाइक' कर सकें।" कॉगिंस मानते हैं कि कंपनी सीधे 'डिसलाइक' बटन देने के बजाय कोई ऐसी व्यवस्ता उपलब्ध कराएगी जिससे पता चलता हो कि यूजर्स कैसा महसूस कर रहे हैं।
गूगल और ताइवानी कंपनी आसूस मिलकर एक अनोखा कम्‍प्यूटर लॉन्च करने की तैयारी में हैं। यह अनोखा कम्‍प्यूटर एक यूएसबी जैसा दिखाई देता है। जिसको आप जेब में रखकर कहीं भी लाया ले जाया जा सकता है। जब आप इस यूएसबी को किसी डिस्‍प्ले के साथ कनेक्ट करते हैं तो यह स्क्रीन को पसर्नल कम्‍प्यूटर में बदल देती है। इसमें वो सभी सुविधाएं मौजूद है जो एक डेस्कटॉप और लेपटॉप कम्‍प्यूटर में होती है। कंपनी ने इस यूएसबी को आसूस क्रोमबिट (Asus Chromebit) का नाम दिया है। गूगल ने अपनी एक ब्लॉग पोस्ट में लिखा है कि यह डिवाइस इसी साल मई-जून तक बाजार में उपलब्‍ध होगी। आसूस क्रोमबिट सबसे खास बात इसके बेहद किफायती दाम है। गूगल का कहना है कि यह कम्‍प्यूटर स्टीक 100 डॉलर (लगभग 6200 रुपए) से भी कम कीमत में उपलब्ध कराई जाएगी।
स्मार्टफोन बनाने वाली ताइवान की कंपनी असूस ने नये साल से पहले एक और तोहफा दिया है। कंपनी ने सोमवार को जेनफोन 3 मैक्स लॉन्च कर दिया। 
यह बात हम सभी जानते हैं कि हमारे फेसबुक फीड में वहीं सामग्री दिखाई देती है,‌ जिस पर हम या हमारे फ्रेंड लाइक, कमेंट या शेयर करते हैं। इसे इको इफेक्ट कहते हैं। लेकिन फेसबुक पर दिखने वाले फीड में से हम हर एक पोस्ट को लाइक या शेयर नहीं करते भले ही वो पोस्ट हमें पसंद हो। अब फेसबुक एक ऐसी व्यवस्‍था करने की तैयारी में हैं, जिससे भले ही आप फेसबुक पर कोई एक्टिविटी न करें बावजूद इसके फेसबुक को अब इस बात की जानकारी रहेगी कि आपके किसी पोस्ट में रुचिकर है या नहीं। टेक्नोजॉली वेबसाइट टेंक क्रंच की रिपोर्ट के मुताबिक नए बदलाव के बाद फेसबकु को यह पता चल सकेगा कि आप अपने फीड में मौजूद किसी पोस्ट पर कितना समय व्यतीत कर रहे हैं, फिर चाहे आप किसी पोस्ट को लाइक, शेयर और कमेंट करें या न करें।
मोटोरोला ने अपना शानदार फीचर्स वाला लेटेस्‍ट स्‍मार्टफोन मोटो एम लॉन्‍च कर दिया। दो दिन बाद से यह स्‍मार्टफोन फ्लिपकार्ट पर उपलब्‍ध होगा। मोटो एम, पहला ऐसा स्‍मार्टफोन है जो मेटल बॉडी से बना है। इसके अलावा इसमें स्प्लैश प्रूफ नैनो कोटिंग भी लगाई गई है और टर्बो चार्जिंग फीचर दिया गया है। इतना ही नहीं सुपर अमोलेड स्‍क्रीन और गुरिल्‍ला ग्‍लास प्रोटेक्‍शन भी दी गई है। 
गूगल ने एक ख़ास टूल बनाया है। इससे गूगल क्रोम ब्राउज़र चलाने वाले किसी भी कंप्यूटर, फ़ोन या टैबलेट पर एंड्रायड एप्स बखूबी काम करेंगे। 'आर्क वेल्डर' नाम का ये टूल एंड्रायड एप्स के लिए रैपर का काम करेगा। इस सॉफ़्टवेयर से डेवलपर्स को भी मदद मिलेगी। 'आर्क वेल्डर' एंड्रॉयड एप्स को ऐसे वर्ज़न में बदल देता है जो सिर्फ़ ओएस नहीं बल्कि क्रोम ब्राउज़र पर भी इस्तेमाल हो सकता है। वेल्डर के ज़रिए इसने गूगल प्ले की कई सर्विसेज़ का सपोर्ट भी बढ़ा दिया है। इससे एप्स बदलने पर भी पेमेंट सिस्टम, मैप्स और दूसरे फ़ंक्शन का इस्तेमाल हो सकेगा।
हर एंड्रायड फोन पर आपको एक जीमेल एड्रेस के साथ रजिस्टर करना होता है। इस जीमेल एड्रेस के जरिए आपको गूगल की सभी सेवाएं मिलती हैं। लेकिन ऐप्स आपकी सभी जानकारियां ट्रैक करते रहते हैं, इसलिए अपने ईमेल बॉक्स में आ रहे स्पैम से आप थोड़ा परेशान ज़रूर होंगे। आप एंड्रायड पर न हों तो भी ईमेल का इस्तेमाल करने पर स्पैम के शिकार होंगे। तरह-तरह की चीज़ें खरीदने के लिए ईमेल आना आम बात है, भले ही उन चीजों की कोई ज़रूरत न हो। 'अनरोल मी' ऐसे अनजाने और अनचाहे ईमेल रोकने में 'अनरोल मी' नाम की सर्विस आपकी मदद कर सकती है। 'अनरोल मी' अपने ईमेल को रजिस्टर करके आपके इनबॉक्स को स्कैन करता रहता है ताकि आप न्यूज़लेटर, स्पैम वगैरह से परेशान न हों। जो भी स्पैम ईमेल हैं, उन्हें 'अनरोल मी' की सूची में डाल लीजिए, इसे आपको अपनी परेशानी का हल मिल जाएगा।
फेसबुक पर कोई पोस्ट पसंद आए तो आप लाइक बटन का इस्तेमाल कर अपनी प्रतिक्रिया दे सकते हैं, अगर किसी पोस्ट से आप सहमत नहीं है या नापसंद करना चाहते हैं तो यहां डिसलाइक बटन नहीं है। आखिर क्यों? फेसबुक पर 'डिसलाइक' बटन की अकसर मांग भी होती रही है, लेकिन कंपनी के संस्थापक मार्क जकरबर्ग इसके पक्ष में नहीं हैं। हालांकि उनकी चाहत है कि इस ऑनलाइन सोशल नेटवर्क पर लोग सहजता से अपनी भावनाएं व्यक्त करने में सक्षम हों। भारतीय बिना इंटरनेट देख सकते हैं यूट्यूब वीडियो उत्तरी कैलिफोर्निया के फेसबुक मुख्यालय में सवाल-जवाब के दौरान जकरबर्ग ने कहा कि डिसलाइक बटन कोई अच्छा फीचर नहीं है। फेसबुक ऐसी किसी फीचर पर काम नहीं कर रहा है। उन्होंने कहा, 'कुछ लोग पहले डिसलाइक बटन की मांग कर चुके हैं। वे चाहते हैं कि वे किसी चीज को कह सकें कि यह चीज अच्छी नहीं है। लेकिन हमें नहीं लगता कि यह दुनिया के लिए कोई अच्छी बात है, तो इसलिए हम इसे नहीं बना रहे हैं।' जकरबर्ग ने आगे कहा, 'मुझे नहीं लगता कि फेसबुक पर किसी वोटिंग सिस्टम की जरूरत है, जिसमें पोस्ट को अच्छा या खराब बताया जाए। मुझे नहीं लगता कि सामाजिक रूप से इसका कोई बड़ा महत्व है या यह समाज के लिए अच्छा होगा।' उन्होंने इस बात को खास तौर पर बताया कि अभी के सिस्टम से अलग फेसबुक भावनाओं की बेहतर अभिव्यक्ति के तरीके खोज रहा है, क्योंकि किसी प्रिय की मौत या दुर्घटना पर लाइक का बटन उचित नहीं लगता है।
सोशल नेटवर्किंग साइट फेसबुक ने मीडिया क्षेत्र में ट्विटर के दबदबे को टक्कर देने के लिए खबरों से संबंधित नया टूल ‘सिगनल’शुरू किया है। यह टूल पत्रकारों को फेसबुक के विशाल नेटवर्क के जरिये खबरों को खोजने व कंटेट को लिखने और पब्लिश करने में मदद करेगा। सिगनल टूल पत्रकारों को 1.5 अरब फेसबुक यूजर्स और 30 करोड़ इंस्टाग्राम यूजर्स के जरिये की गई पोस्ट के जरिये खबरें खोजने में मदद करेगा। यह टूल पत्रकारों के लिए मुफ्त होगा।
दुनिया का सबसे बड़ा सोशल नेटवर्किंग प्लेटफार्म फेसबुक अपने यूजर्स को जल्द पर्सनल डिजिटल असिस्टेंट की सुविधा दे सकता है। फेसबुक ने अपनी मैसेंजर सविर्स पर चुनिंदा यूजर्स को वर्चुअल असिस्टेंट एम (virtual assistant M) देना शुरू कर दिया है। फेसबुक के इस फीचर का मुकाबला सीधे तौर पर एप्पल सीरी (Siri), गूगल नाउ (Google Now) और माइक्रोसॉफ्ट के कॉरटाना (Cortana) से होगा। ये सभी सर्विसेज यूजर्स के सवालों का जवाब आवाज के साथ देने का काम करती हैं। इस सर्विस से यूजर्स को मौसम की जानकारी और मैच का स्कोर्स जैसी जानकारी मिलती रहती हैं। असिस्टेंट एम का इस्तेमाल रिमाइंडर भेजने और ऑनलाइन गिफ्ट खरीदने, रेस्तरां बुकिंग आदि काम में भी किया जा सकता है। लेकिन अपने प्रतियोगियों की तरह, एम पूरी तरह वॉयस बेस्ड नहीं है। यहां टाइपिंग के जरिए इनपुट डाले जाएंगे और प्रतिक्रिया टेक्सट के जरिए प्राप्त होगी यानि यह टेक्सट बेस्ड है। मैसेजिंग प्रोडक्ट्स के वाइस प्रेसिडेंट डेविड मार्कस ने अपने फेसबुक पेज पर लिखा है, 'एम आर्टिफिशियल इंटेलिजेंस से लैस है जो लोगों द्वारा प्रशिक्षित है।' एम एक हाइब्रिड है जिसे कस्टमर सर्विस बैकग्राउंड्स के साथ फेसबुक के कर्मचारियों का सपोर्ट प्राप्त है, इन्हें एम ट्रेनर्स कहा जाता है, जो अपॉइन्ट्मन्ट और ट्रैवेल अरेंजमेंट भी कर सकते हैं।
चाइना की दिग्गज स्मार्टफोन निर्माता कंपनी लेनोवो ने फैबलेट 'फैब प्लस 2' को भारत में लांच कर दिया। इसकी कीमत 14, 999 रुपये रखी है। इससे पहले जून में कंपनी ने फैब 2 और फैब 2 प्रो  को बाजार में उतारा था। यह फोन अमेजॉन इंडिया पर बिक्री के लिए उपलब्ध है।
अब मोबाइल फ़ोन पर विज्ञापन से बचना थोड़ा मुश्किल है। अगर आप एंड्रायड स्मार्टफोन इस्तेमाल करते हैं तो गूगल आपकी रुचि के मुताबिक़ विज्ञापन दिखाने की कोशिश करता है। आप जब भी कोई मोबाइल वेबसाइट जैसे अमेज़न, माइक्रोसॉफ्ट, ट्विटर या फेसबुक पर जाते हैं तो वहां पर भी कोशिश यही होती है कि आप जो तलाश रहे हैं उसी के मुताबिक़ विज्ञापन आपको दिखाए जाएं। एक बार आप किसी दूसरी वेबसाइट पर चले जाते हैं तो इंटरनेट के ये विज्ञापन आपका पीछा करते रहते हैं। ऑनलाइन विज्ञापन दिखाने वाली कंपनी आपके ब्राउज़र पर अपने कुकीज़ छोड़ देती हैं, जो आपके ब्राउज़िंग पर नज़र रख सकते हैं। अमित अग्रवाल की इस रिपोर्ट के मुताबिक़ अगर आप किसी नए शहर में रहने के लिए होटल तलाश रहे हैं तो कई दिन तक आपको उसके बारे में विज्ञापन दिखेंगे। इस बीच हो सकता है आप उस शहर से अपना काम करके वापस भी आ गए हों। अगर आप चाहें तो इन वेबसाइट को ये कह सकते हैं कि आप पर नज़र नहीं रखें। बस परेशानी ये है कि आपको सभी वेबसाइट पर जाकर इसके लिए गुज़ारिश करनी पड़ेगी। लेकिन एक बार आप ऐसा करते हैं तो उसके बाद उस परेशानी से हमेशा के लिए छुट्टी मिल जाएगी। आइए बताते हैं कि आप ये कैसे कर सकते हैं।
हर दिन महत्वपूर्ण मुद्दों और विषयों के बारे में लोग अपनी राय सोशल नेटवर्किंग साइट फेसबुक शेयर करते हैं। साल 2014 में किन विषयों पर सबसे ज्यादा चर्चा की गई इसे ‌लेकर फेसबुक ने अपनी सालाना समीक्षा पेश की है। जिसमें भारत में फेसबुक पर सबसे ज्यादा चर्चा में रहने वाले 10 टॉपिक की लिस्ट जारी की है। भारत में साल 2014 में सबसे ज्यादा चर्चा का विषय '2014 आम चुनाव' रहा है। इसके अलावा, फेसबुक पर लोगों ने इंडियन प्रीमियर लीग, विश्व कप, मंगल यान, प्राकृतिक आपदा (कश्मीर बाढ़), मोबाइल कंपनी श्‍याओमी का भारत में प्रवेश के बारे में सबसे ज्यादा चर्चा की। '2014 की समीक्षा' में बॉलीवुड अभिनेत्री आलिया भट्ट सबसे अधिक चर्चित 10 विषयों पर शुमार रहीं, जबकि मैरीकॉम पर बनी फिल्म दूसरे पायदान पर रही। 20 हजार के बजट में चार बेस्ट फोनमलेशिया का लापता हुआ विमान एमएच 370 और गाजा में संघर्ष भी इस सूची में शामिल रहा। साथ ही, चर्चित स्थलों में इंडिया गेट सबसे अधिक चर्चा में रहा, जबकि ताजमहल दूसरे, गुरद्वारा बंगला साहिब तीसरे, नंदी हिल्स चौथे, मरीन ड्राइव मुंबई पांचवें, मरीना बीच छठे, रामोजी फिल्म सिटी सातवें, लुलू मॉल आठवें, हौज खास नौवें एवं कुर्ग दसवें पायदान पर रहा।
अगर आप अपने फ़ोन के लिए पसंदीदा ऑपरेटिंग सिस्टम चुन पाएं तो कितना अच्छा होगा। आजकल बाजार में कई नए फ़ोन हैं जिनमें नए ऑपरेटिंग सिस्टम भी हैं, लेकिन नए ऑपरेटिंग सिस्टम के लिए नया फ़ोन नहीं चाहिए। आइए आपको बताते हैं कि आप अपने एंड्रायड फ़ोन पर फ़ायरफ़ॉक्स ऑपरेटिंग सिस्टम कैसे लोड कर सकते हैं। ये ऐप गूगल प्ले स्टोर पर नहीं है इसलिए अपने फ़ोन में आपको थोड़ा बदलाव करना होगा। अपने डिवाइस पर आपको 'इनेबल ऐप फ्रॉम अननोन सोर्सेज' को एक्टिवेट करना होगा। इसके लिए सेटिंग्स में जाकर सिक्योरिटी को चुनिए। वहां पर आप 'Unknown sources' को इनेबल कर सकते हैं।
अब आप एंड्रॉयड या आइफोन-आइपैड पर अपने लिए एक रिमोट कंट्रोल बना सकते हैं। हालांकि फोन पर रिमोट कंट्रोल ऐप बनाने का सिर्फ यही कारण नहीं हैं। इसके ज़रिए आप आराम से बैठकर अपने फ़ोन से कंप्यूटर पर कुछ फाइलें पढ़ना चाहते हैं या फिर अपने होम थिएटर वाले कंप्यूटर पर गाने सुनना चाहते हैं तो उसमें भी यह आपकी मदद कर सकता है। अगर आप अपने फोन पर क्रोम ब्राउज़र इस्तेमाल करते हैं तो बस उसके लिए एक एक्सटेंशन इनस्टॉल करना होगा। उसके बाद आपका फ़ोन रिमोट बन जाएगा। माइक्रोसॉफ्ट भी विंडोज़ के लिए रिमोट डेस्कटॉप का विकल्प देता है।
लोकप्रिय सोशल साइट ट्विटर अपने डायरेक्ट मैसेजिंग फीचर के लिए निर्धारित 140 शब्दों की सीमा को हटाने जा रही है। शुक्रवार को ट्विटर ने द्वारा इसकी जानकारी दी गई। इस घोषणा के बाद आप अपने प्रियजनो के आराम से लम्बे मैसेज कर सकेंगे। ट्विटर यूजर को अब अपने मित्रों को निजी संदेश भेजते समय शब्दों की कंजूसी नही करनी पडेंगी।
दुनिया भर में इंटरनेट से अछूते लोगों को इससे जोड़ने के लिए फेसबुक ने इंटरनेट डॉट ओआरजी अभियान शुरू किया है। इसे और बेहतर व ज्यादा सुविधाओं से लैस करते हुए सोशल साइट ने इसे नया नाम दे दिया है। अब इसे ‘फ्री बेसिक्स’कहा जाएगा। इसके साथ ही इसे ज्यादा सुरक्षित और इसमें कई नई सुविधाएं जोड़ी गई हैं। प्रधानमंत्री नरेंद्र मोदी के फेसबुक मुख्यालय के दौरा करने से पहले कंपनी ने यह महत्वपूर्ण बदलाव किया है। इस अभियान के उपाध्यक्ष क्रिस डेनियल्स ने बताया कि वर्तमान में जो लोग इंटरनेट डॉट ओआरजी ऐप का इस्तेमाल कर रहे हैं, उनके लिए इसका उपयोग जारी रहेगा। अब यह गूगल प्ले स्टोर पर ‘फ्री बेसिक्स’नाम से नजर आएगा।
आमतौर पर लोग फेसबुक पेज और प्रोफाइल के बीच के फर्क को नहीं समझ पाते। यही कारण है कि फेसबुक पेज में मिलने वाली बहुत सी सुविधाओं से भी यूजर्स वाकिफ नहीं हो पाते। इसकी वजह यह है कि दोनों काफी हद तक एक जैसे दिखते हैं और इनके कई फीचर्स भी एक जैसे हैं। आइए जानें कि फेसबुक पेज कैसे काम करता है और इसके माध्यम से क्या-क्या काम कर सकते हैं। फेसबुक प्रोफाइल केवल व्यक्ति विशेष का ही हो सकता है। यह किसी व्यक्ति की निजी जिंदगी से जुड़ा होता है, जिसमें उसके जीवन की घटनाएं, तस्‍वीरें और विचार वगैरह शामिल हैं। साथ ही इसमें जन्मदिन और कार्यक्षेत्र जैसी दूसरी जानकारियां भी होती हैं। वहीं फेसबुक पेज को कमर्शियल यानी कि व्यावसायिक उद्देश्यों जैसे कि किसी व्यवसाय, ब्रांड या शख्सियत के प्रचार-प्रसार के लिए इस्तेमाल किया जा सकता है।
गैजेट्स का इस्तेमाल करने का शौक आज ना सिर्फ नौजवान पीढ़ी को है, बल्कि हर उम्र के लोग इनका इस्तेमाल करते हैं। किसी को जरूरत है, तो किसी को इसकी लत। अगर मामला हो मोबाइल का तो फिर तो पूछिए ही मत। हरेक की यही कोशिश रहती है महंगे से महंगा मोबाइल फोन खरीद ले। पिछले कुछ सालों में आई- फोन का खुमार लोगों पर कुछ ज्यादा चढ़ा है। कंपनी ने मोबाइल का नया वर्जन बाजार में उतारा नहीं कि उसके खरीदारों की लाइन लग जाती है। मोबाइल को लेकर लड़कियों की पसंद और भी निराली है। उन्हें ऐसे मोबाइल अपने हाथ में रखना अच्छा लगता जो देखने में महंगा लगे, उस पर हीरे मोती जड़े हों तो कहने ही क्या। ऐसा मत सोचिए कि इस किस्म के मोबाइल बाजार में नहीं हैं। हर तरह का मोबाइल आपको मिल जाएगा। बस जरा जेब कुछ ज्यादा ढीली करनी होगी। जैसे हीरे जड़े आई-फोन की कीमत साढ़े नौ करोड़ डॉलर है। अगर आपकी जेब इतना महंगा फोन खरीदने की इजाजत नहीं देती, तो कोई बात नहीं। आपके पास कम कीमत वाला आई-फोन है तो भी आप अमीर हैं। क्योंकि हर आई-फोन में सोना, चांदी, कांसा, प्लेटिनम और पैलेडियम होता है। ये कीमती धातुएं आने वाले समय में और भी कीमती हो जाएंगी। जितना ज्यादा इन मोबाइल का उत्पादन हो रहा है, उतना ही इन धातुओं का इस्तेमाल भी हो रहा है। एक दिन ऐसा आएगा कि खदानों में ये धातुएं बचेंगी ही नहीं। अगर ऐसा हुआ तो आपका स्मार्टफोन तो कीमती से बेशकीमती हो जाएगा।
गूगल बहुत जल्द एंड्रॉयड फोन यूजर्स को एक नए फीचर्स से रू-ब-रू करा सकता है। टेक्नोलॉजी वेबसाइट AndroidPolice की रिपोर्ट के मुताबिक गूगल एंड्रॉयड फोन के लिए एक दिलचस्प टच फीचर पर काम कर रहा है। नए टच फीचर इंसाफी टच को महसूस करके खुद-ब-खुद लॉक मोड एजस्ट कर करेगा। फोन के एक्सेलरोमीटर के जरिए यह फीचर खुद जान जाएगा कि फोन कब आपके हाथ में है, कब पॉकेट में है और कब आपके पास नहीं है। इसके मुताबिक ही यह फीचर फोन को लॉक या अनलॉक कर देगा। अगर आप फोन एक बार अनलॉक कर देते हैं तो फोन तब तक लॉक नहीं होगा, जब तक यह आपके हाथ या पॉकेट में रहेगा। जैसे ही आप फोन को खुद से दूर करेंगे, यह खुद ही लॉक हो जाएगा। हालांकि, जब आप फोन दोबारा उठाएंगे, तो मैन्युअली ही अनलॉक करना पड़ेगा। गूगल अपने यूजर्स को सहूलियत और सुरक्षा मुहैया कराने के मकसद से इस फीचर को बनाने की कोशिश है। इसका फायदा यह भी होगा कि अगर आप अपना फोन घर या दफ्तर में भूल जाते हैं तो फोन का डेटा आसानी से नहीं चुराया जा सकेगा। वेबसाइट के मुताबिक हालांकि, इसमें थोड़ी खामी भी है। अगर आपने अपना फोन अनलॉक करके किसी दोस्त को दे दिया तो डिवाइस खुद-ब-खुद लॉक नहीं होगी क्योंकि यह फीचर पता नहीं आपके टच और दूसरे के टच में फर्क नहीं कर पाएगा।
एंड्रॉयड के नए वर्जन एम को लेकर टेक्नोलॉजी की दुनिया में चर्चा जोरो पर है। नए ऑपरेटिंग सिस्टम के नाम को लेकर अगल-अलग कायस लगाए जा रहे थे। गूगल ने अपने नए मोबाइल फोन ऑपरेटिंग सिस्टम एड्रॉयड 6.0 यानि एंड्रॉयड एम (Android M) के नाम का खुलासा कर दिया है। एम का मतलब है मार्शमैलो (Marshmallow) कंपनी लेटेस्ट एंड्रॉयड वर्जन एम को एंड्रॉयड मार्शमैलो का नाम दिया है। खबर है कि सबसे पहले इसे सैमसंग स्मार्टफोन्स के लिए जारी किया जा रहा है। आइस्क्रीम सैंडविच, जेलीबीन, किटकैट और लॉलीपॉप के बाद अब आप एंड्रॉयड मार्शमैलो के बारे में सुनेंगे। यह सारे नाम जुड़े हैं गूगल के ऑपरेटिंग सिस्टम एंड्रॉयड से। मार्शमैलो सुगर की एक मीठी कैंडी होती है जो छोटे बेलनाकार टुकड़ों में मक्का के स्टॉर्च में लिपटी हुई होती है। नए एंड्रॉयड मार्शमैलो ओएस में कई नए एडवांस्ड फीचर्स दिए गए हैं। इस ओएस को अब तक आए सभी एंड्रॉयड ओएस से ज्यादा बेहतर माना जा रहा है।
फेसबुक ने अब अपना कदम शिक्षा की ओर बढ़ाया है। फेसबुक का दावा है कि इसका नया सॉफ्टवेयर बच्चों को अपनी क्षमता से चीजों को सीखने और जानने मदद करेगा। इस सिस्टम में ऑनलाइन कंटेंट और ऑनलाइन टेस्ट की सुविधा दी जा गई। फेसबुक ने नॉन प्रॉफिट सबमिट पब्लिक स्कूलों के साथ मिलकर छात्रों को ऑनलाइन क्लासेज देने की पद्धति का बीड़ा उठाया है। फेसबुक का कहना है कि यह प्रोजक्ट सोशल नेटवर्क से पूरी तरह अलग है। फेसबुक के मुख्य उत्पाद अधिकारी क्रिस कॉक्स फर्म ने एक ब्लॉग पोस्ट में लिखा है कि छात्रों की महत्वाकांक्षा को केंद्रित कर एक क्लास रूम बनाना चाहते ‌‌थे। कॉक्स का कहना है कि टेक्नोलॉजी अपने आप में यह क्षमता रखती है कि यह जीवन के दैनिक कार्यों को आसान बना सके। यह ऑनलाइन क्लासेज पूरी तरह से मुफ्त होंगी, यहां छात्र एक-दूसरे की मदद से और शिक्षकों के सहयोग पढ़ाई का लाभ उठा सकते हैं। फिलहाल यह सुविधा अभी अमेरिका के छात्रों के लिए उपलब्‍ध है।
फ़ेसबुक ने लगभग दो ट्रिलियन पोस्ट की एक सूची बनाई है ताकि फ़ेसबुक इस्तेमाल करने वालों को पोस्ट ढूढ़ने में आसानी हो। इस बदलाव की वजह से होगा यह कि जब भी कोई किसी सूचना को सर्च में डालेगा तो पुराने पोस्ट परिणाम के रूप में आ जाएंगे। माना जा रहा है कि फ़ेसबुक का यह क़दम लोगों को फ़ेसबुक से जोड़कर रखने के लिए उठाया गया है। लेकिन ऐसे लोगों के लिए विकल्प उपलब्ध होंगे जो नहीं चाहते कि उनके पुराने पोस्ट बड़े पैमाने पर लोग देख पाएँ। फ़ेसबुक के सर्च विभाग के प्रमुख टॉम स्टॉकी ने एक ब्लॉग पोस्ट में कहा है कि कई लोग फ़ेसबुक पर यह जानने आते हैं कि उनके दोस्त और परिवार के लोग दुनिया की घटनाओं पर क्या प्रतिक्रिया दे रहे हैं।
स्मार्टफ़ोन्स के दो प्रमुख एप्लिकेशन स्टोर्स ने अपने वार्षिक अध्ययन के अनुसार साल 2016 एशियाई मोबाइल फ़ोन यूज़र्स के नाम रहा। लेकिन एनालेटिक्स फ़र्म ऐप एनी इस 'वार्षिक अध्ययन' को एक कदम आगे ले गई है। इस फ़र्म ने अपनी रिपोर्ट में दावा किया है कि साल 2016 में अमरीका और ब्राज़ील को पीछे छोड़ते हुए भारत ऐसा देश बना, जहां गूगल के प्ले-स्टोर की मदद से सबसे ज़्यादा ऐप डाउनलोड किए गए।
ट्रांसलेशन के बाज़ार में एक नई जंग छिड़ गई है। मज़ेदार बात ये है कि ये जंग दुनिया की सबसे बड़ी सॉफ्टवेयर कंपनी माइक्रोसॉफ्ट और दुनिया की सबसे बड़ी ऑनलाइन कंपनी गूगल के बीच है। और जंग का मैदान है गूगल का प्ले स्टोर। गूगल अभी तक ट्रांसलेशन के बाज़ार में सबसे आगे रहा है। गूगल ट्रांसलेटर लोगों में बहुत लोकप्रिय है। गूगल ने हाल में वर्ड लेंस भी लॉन्च किया था जिसकी मदद से आप वीडियो ट्रांसलेशन भी कर सकते हैं। अभी तक माइक्रोसॉफ्ट को उसके टक्कर का कोई एप्लीकेशन नहीं मिल सका है।
आपका डॉगी जल्द ही रिमोट कंट्रोल से टीवी चालू करके अपना पसंदीदा चैनल देखता नजर आएगा। दरअसल, दुनिया में पहली बार ऐसा टीवी रिमोट कंट्रोल विकसित किया जा रहा है, जिसकी मदद से कुत्ता भी टीवी चालू और बंद कर सकेगा। इस टीवी रिमोट को ऐसे डिजाइन किया गया है, जिससे डॉगी अपने पंजे और मुंह से टीवी को आसानी से चला सकेगा। पालतू डॉगी के लिए खाना बनाने वाले वाग ने इस रिमोट को इंग्लैंड स्थित यूनिवर्सिटी ऑफ सेंट्रल लंकाशायर के कंप्यूटर डिजाइनरों की मदद से विकसित किया है। फिलहाल वह इस टीवी रिमोट का परीक्षण कर रहे हैं। उनका कहना है कि इस टीवी रिमोट को पूरी तरह वाटरप्रूफ प्लास्टिक से तैयार किया गया है। इसमें बड़े आकार की बटने लगाई गई हैं, ताकि डॉगी अपने पंजे और मुंह की मदद से इसका आसानी से इस्तेमाल कर सके।
फ़ेसबुक पर कई बार आपके टाइम लाइन पर ऐसे मैसेज आते हैं जिनकी आपको शायद कोई भी ज़रूरत नहीं है। अगर किसी दोस्त ने किसी तीसरे दोस्त के फ़ोटो पर लाइक बटन पर क्लिक कर दिया तो वो आपके टाइम लाइन पर मैसेज आ जाता है। आपके दोस्तों के स्टेटस मैसेज पर कमेंट करने पर भी आपके टाइम लाइन पर जानकारी आ जाती है। ऐसा नहीं है कि ये जानकारी आपके टाइम लाइन पर नहीं आये तो आपको कोई फ़र्क़ पड़ेगा। लेकिन फ़ेसबुक एक ऐसा प्लेटफ़ॉर्म है जिसपर जितना लोग शेयर करें उतना ही कोई स्टेटस या फ़ोटो पसंद किया जाता है। आपके लिए इससे फ़ेसबुक और भी परेशानी वाला बन जाता है क्योंकि जो जानकारी आपको चाहिए नहीं वो भी आपके टाइम लाइन पर दिखाई देती है।
यूनिक आइडेंटिफिकेशन अथॉरिटी ऑफ इंडिया (UIDAI) ने आधार पे ऐप को लांच करने की अपनी तैयारी पूरी कर ली है। इस पेमेंट ऐप को बढ़ावा देने के लिए सरकार छोटे और मझोले दुकानदारों को एक फीसदी तक का इंसेंटिव देगी, जो इसका इस्तेमाल भुगतान के लिए करेंगे। इसके अलावा दुकानदारों को कोई ट्रांजैक्शन चार्ज नहीं देना पड़ेगा, ना ही पीओएस मशीन का खर्च लगेगा।
अभी तक आपने शब्द से शब्द अनुवाद देखा होगा। गूगल ट्रांसलेट अब विजुअल ट्रांसलेशन की सुविधा लेकर आया है। इस एप से अंग्रेजी से हिंदी तथा दूसरी 19 भाषाओं में अनुवाद किया जा सकेगा। गूगल की प्रोडक्ट मैनेजर जूली ने बताया कि इस एप का इस्तेमाल करने के लिए यूजर को कैमरा ऑप्शन पर जाना होगा। इसके बाद इसके बाद उस टेक्स्ट पर फोकस करना होगा, जिसका अनुवाद चाहिए। जल्द ही यह एप बाजार में उपलब्ध होगा। यूजर इंटरनेट कनेक्शन के बिना भी इसका इस्तेमाल कर सकते हैं। यह अपडेट एंड्रायड और आईओएस, दोनों के लिए आएगा। हालांकि इस एप में एक कमी भी है। यूजर अंग्रेजी से हिंदी में अनुवाद तो कर सकते हैं पर हिंदी से अंग्रेजी अनुवाद नहीं हो पाएगा। जूली के अनुसार हिंदी की लिपि कठिन होने के कारण ऐसा करने में दिक्कत है। हिंदी के अलावा जिन अन्य भाषाओं में यह सुविधा मिलेगी, उनमें थाई, बुल्गारियन, डच, चेक, डैनिश प्रमुख हैं। इससे पहले विजुअल ट्रांसलेशन की सुविधा अंग्रेजी, फ्रेंच, जर्मन, इटैलियन, पुर्तगाली, रशियन और स्पैनिश में थी।
फेसबुक ने अपने सॉफ्वेयर में कुछ बदलाव किए हैं जिनके कारण विंडोज फोन पर अब फेसबुक के कुछ फीचर काम नहीं करेंगे। माइक्रोसॉफ़्ट का कहना है कि फ़ेसबुक ने जो बदलाव किए हैं वह उसके विंडोज़ फ़ोन के लिए ठीक नहीं हैं। विंडोज़ फ़ोन पर फ़ेसबुक इस्तेमाल करने वाले माइक्रोसॉफ़्ट आउटलुक में खुद ही जुड़ जाते हैं और दोनों एक दूसरे से sync हो जाते हैं। विंडोज फ़ोन से लिए फ़ोटो या फिर माइक्रोसॉफ़्ट के OneDrive में रखे फ़ोटो को फ़ेसबुक पर शेयर करना भी आसान होता है। लेकिन अब बदलाव के बाद ऐसी सुविधाएं विंडोज़ फ़ोन वालों को नहीं मिलेगी। कैलेंडर, फ़ोटो, OneDrive, आउटलुक, कॉन्टेक्ट्स, मूवी मेकर - विंडोज़ फ़ोन 7, विंडोज़ फ़ोन 8 और 8.1 में परेशानियां आएंगी।
नेपाल में आए भूकंप के बाद कई संस्थाएं मदद को आगे आई है लेकिन फेसबुक ने एक अलग तरीका अख्तियार किया है। फेसबुक का संदेश है कि आप जितने पैसे देंगे, फेसबुक भी उतना ही पैसा भूकंप प्रभावितों के लिए देगा। यानी अगर आप तीन हज़ार देंगे तो फेसबुक भी तीन हज़ार रुपए का योगदान करेगा। हालांकि फेसबुक ये ने भी कहा है कि वो दो लाख अमरीकी डॉलर तक की राशि की बराबरी करेगा। फेसबुक ने नेपाल भूकंप पीड़ितों की मदद के लिए दो दिनों के भीतर दस मिलियन डॉलर (63.73 करोड़ रुपए) से अधिक की राहत राशि इकट्ठी कर ली। फेसबुक के संस्थापक मार्क जकरबर्ग ने फेसबुक के अपने अकाउंट पर लिखा, "हमने फेसबुक पर लोगों के सामने नेपाल भूकंप पीड़ितों की मदद करने का वैकल्पिक पेशकश रखी। दो दिनों में, 50 लाख से ज्यादा लोगों ने राहत बचाव कार्यो में मदद के लिए एक करोड़ डॉलर से अधिक की राहत राशि दान की है।"
गूगल (Google) भारत में अपने एंड्रॉयड वन (Android One) प्रोजेक्ट को दोबारा से लॉन्च करने की तैयारी में है। गूगल ने पिछले साल सितंबर महीने में 6,500 रुपए की कीमत पर भारत में सबसे पहले एंड्रॉयड वन स्मार्टफोन की शुरुआत की थी। अब कंपनी की 3,000 रुपए की कीमत पर स्मार्टफोन उतारना चाहती है। कंपनी आने वाले कुछ सालों इस सस्ते एंड्रॉयड फोन को लॉन्च कर सकती है। फाइनेंशियल टाइम्स की रिपोर्ट के मुताबिक गूगल के मैनेजिंग डायरेक्टर (भारत और साउथ एशिया) राजन आनंदन का कहना है कि कंपनी आने वाले दिनों में और भी सस्ते हैंडसेट लॉन्च करने पर विचार कर रही है। आनंदन ने कहा कि कंपनी किफायती बजट के भारतीय उपभोक्ताओं के लिए 2,000 से 3,000 रुपए की रेंज में स्मार्टफोन लॉन्च करना चाहती है। कंपनी ने शुरुआत में एंड्रॉयड वन प्रोजेक्ट के लिए भारतीय मोबाइल निर्माता माइक्रोमैक्स, कार्बन और स्पाइस के साथ मिलकर फोन तैयार किया। हालांकि, यह ज्यादा चल नहीं पाए। हाल ही में लावा ने भी एंड्रॉयड स्मार्टफोन उतारा। गूगल एंड्रॉयड वन डिवाइसों के सॉफ्टवेयर अपग्रेड और सुरक्षा की गारंटी लेता है।
गूगल नाउ पर अब आप हिंदी में भी काम कर सकते हैं। इसके लिए बस आपको अपने स्मार्टफोन की सेटिंग बदलनी होगी ताकि वो आपकी भाषा समझ पाए। वॉयस सर्च गूगल नाउ पर अब आप हिंदी में भी काम कर सकते हैं। इसके लिए बस आपको अपने स्मार्टफ़ोन की सेटिंग बदलनी होगी ताकि वो आपकी भाषा समझ पाए। अगर आप गूगल नाउ का इस्तेमाल एक से ज़्यादा भाषाओं में करना चाहते हैं, तो वो भी संभव है। इसके लिए स्मार्टफ़ोन की 'सेटिंग्स' में जाकर 'वॉयस' को चुन लीजिए। उसके बाद आपको उन भाषाओं की लिस्ट दिखेगी जिनमें आप गूगल नाउ से बात कर सकते हैं। इन भाषाओं में हिंदी तो दिखेगी ही, दूसरी भाषाएं भी दिखेंगी। भाषा चुनने के बाद उसे आप सेव कर लीजिए।
दरअसल, बात गूगल मैप के लेटेस्ट वर्जन की है जो ये दावा करता है कि वो आपको रास्ता दिखाने के साथ साथ आपके सनकीपन का करारा जवाब देने को भी तैयार है। आप कहीं जा रहे हैं और गूगल मैप से रास्ता पूछ रहे हैं। अगर आप बार बार एक ही तरह का सवाल करेंगे तो खीज कर गूगल आपको सबक सिखा देगा और वो भी बड़े ही सनकी अंदाज में। इस फनी अंदाज को जानने के लिए आप अपने स्मार्ट फोन पर सबसे पहले गूगल मैप को खोलिए और नेविगेशन मोड शुरू करके माइक्रोफोन पर टैप करिए और बोलिए 'are we there yet' यानी क्या हम अब वहां हैं? गूगल का ये ऐप आपको सही सही जवाब देगा कि और बताएगा कि आप कितने समय में अपने गंतव्य पर पहुंच जाएंगे। ये हुआ सही और समझदार यूजर को गूगल का सही जवाब।
सॉफ्टवेयर बनाने वाली दुनिया की बड़ी कंपनियों में शुमार माइक्रोसॉफ्ट ऑपरेटिंग सिस्टम का सबसे नया संस्करण विंडोज 10 लेकर आ रही है। कंपनी ने 190 देशों में 29 जुलाई को लॉन्‍च करने का फैसला किया है। कंपनी ने कहा कि 29 जुलाई 2015 से 190 देशों के बाजारों में विंडोज 10 उपलब्ध होगा। जिन लोगों के कंप्यूटरों में विंडोज 7 और विंडोज 8.1 है, वे उसे मुफ्त में विंडोज 10 से अपने सिस्टम को अपग्रेड कर सकते हैं। दुनिया के 40 लाख लोगों से मिले फीडबैक और परीक्षण के आधार पर विंडोज 10 को बनाया गया है। इससे निजी तकनीक के क्षेत्र में एक नए युग की शुरुआत होगी। इससे माइक्रोसॉफ्ट को एप्पल मैक्स के ओएसएक्स, गूगल के एंड्रायड से मुकाबला करने में मदद मिलेगी।
फेसबुक पर अपने मौलिक वीडियो अपलोड करने वाले अब कमाई भी कर सकेंगे। ऐसा संभव होगा कंपनी के नए सजेस्टेड वीडियो फ़ीचर से। इस फ़ीचर से कई यूजर्स के वीडियो क्लिप्स और विज्ञापनों को मिलाकर अपने आप एक वीडियो तैयार हो जाता है। इस वीडियो को जितने अधिक लोग देखेंगे, उतनी ज़्यादा कमाई होगी। वीडियो में शामिल विज्ञापनों से होने वाली कमाई का 45 फ़ीसदी हिस्सा फ़ेसबुक का होगा। फ़ेसबुक के अनुसार उसकी वेबसाइट पर रोज़ाना क़रीब चार अरब बार वीडियो देखे जाते हैं। कुछ विशेषज्ञों का मानना है कि फ़ेसबुक पर वीडियो की बढ़ती लोकप्रियता से यूट्यूब के लिए ख़तरा पैदा हो गया है। आईएचएस कंसल्टेंसी की एडवरटाइज़िंग एनालिस्ट एलेनी मारौली कहती हैं, "वीडियो की दुनिया में फ़ेसबुक बहुत आक्रामक तरीक़े से आगे बढ़ रहा है।"
सोशल साइट फेसबुक भूकंप आपदा में फंसे और सुरक्षित बचे लोगों का हाल बता रहा है। साथ ही आपदा क्षेत्र में फंसे यूजर्स से संपर्क करने की कोशिश कर रहा है। फेसबुक ने जीपीएस और निवास स्थान के आधार पर आपदा क्षेत्र में फंसे यूजर्स का डाटा तैयार किया है। समाज को एक-दूसरे से जोड़ने के साथ ही अब फेसबुक नेपाल-भारत में आई भूकंप आपदा में मदद के लिए आगे आया है। दोस्त और परिजन सुरक्षित हैं या नहीं इसके लिए ‘सेफ्टी चेक’ एप जारी की है। खास बात है इसमें केवल वही यूजर्स शामिल हैं जो कि नेपाल और भारत के भूकंप प्रभावित क्षेत्रों में फंसे हुए हैं। ऐप के जरिये फेसबुक ऐसे लोगों से संपर्क कर पूछ रहा है कि वह सुरक्षित हैं या नहीं। पल-पल की अपडेट फेसबुक के जरिये उस व्यक्ति के दोस्तों को दे रहा है। दूसरी तरफ, फेसबुक फ्रेंडस से भी आपदा क्षेत्र में फंसे यूजर्स के बारे में पूछ रह्रा है। यदि किसी विशेष व्यक्ति के दोस्त को उसके सुरक्षित होने के बारे में जानकारी है तो फेसबुक को दे सकता है। इसके बाद फेसबुक उसको अपडेट कर रहा है। जिसके बाद आपदा क्षेत्र में फंसे व्यक्ति का हाल उसके दोस्त जान सकते हैं। बिहार के बेगूसराय निवासी राजेश मिश्रा ने अपने दोस्तों को भूकंप के बाद खुद के सुरक्षित होने की जानकारी दी है। फेसबुक ने उनसे सुरक्षित होने की जानकारी मांगी थी। वहीं, दिल्ली के विकल्प कुडेसिया ने बताया कि फेसबुक बता रहा है कि आपदा क्षेत्र में उनके 48 दोस्त फंसे हुए हैं। इनमें 35 सुरक्षित हैं और 13 के बारे में कोई जानकारी नहीं है।
सोशल नेटवर्किंग साइट फेसबुक ने वॉयस कॉलिंग के बाद पिछले महीने वी‌डियो कॉलिंग फीचर लॉन्च किया था। ‌हालांकि फेसबुक वीडियो कॉलिंग सर्विस बेल्जियम, कनाडा, क्रॉटिया, डेनमार्क, फ्रांस, ‌ग्रीक, आयरलैंड, लाओस, लिथुआनिया, मैक्सिको, नार्व अमेरिका यूके सहित कई देशों में शुरू की गई है, लेकिन इसमें भारत का नाम शामिल नहीं था। ताजा खबर के मुताबिक फेसबुक के वाइस प्रेसीडेंट ऑफ मैसेजिंग डेविड मरकस ने अपनी फेसबुक पोस्ट में लिखा, 'हमें यह बताते हुए खुशी हो रही है कि हमने वीडियो कॉलिंग की कैपबिलिटी को ग्लोबली लॉन्च कर दिया है। हालांकि, अभी कुछ देशों में हम इसकी क्वालिटी पर काम चल रहे हैं।' फिलहाल मरकस ने देशों की कोई लिस्ट जारी नहीं की है। वीडियो कॉलिंग की सुविधा फिलहाल फेसबुक मैसेंजर ऐप में उपलब्‍ध है। इसलिए आईओएस और एंड्रॉयड यूजर्स को लेटेस्ट वर्जन डाउनलोड करना होगा। फिलहाल भारत में गूगल प्ले स्टोर पर अभी भी फेसबुक मैसेंजर का पुराना वर्जन ही दिखाई दे रहा है। दुनिया भर में 60 करोड़ से अधिक यूजर्स फेसबुक मैसेंजर एप्लिकेशन का इस्तेमाल करते हैं। मैसेंजर ऐप के दाएं ओर टॉप कॉर्नर पर वीडियो आइकन दिखाई देगा। इससे आप फ्री में वीडियो कॉल कर सकेंगे।
भारत में मोदी सरकार ने पोर्न साइटों पर प्रतिबंध लगाने का आदेश जारी किया है।
रिलायंस ने एक नया 4जी स्मार्टफोन 'रिलायंस डिजिटल लाइफ फ्लैम 5' लॉन्च किया है। इसकी कीमत 2999 रुपये हैं। अब अगर इसके तकनीकी पक्ष पर गौर करें तो इस फोन का टचस्क्रीन डिसप्ले 4 इंच है। इसका कोर प्रोसेसर 1.5GHz है। 512MB रैम और 4GB इंटरनल मेमोरी वाला ये फोन 32GB की मेमोरी वाला माइक्रो एसडी कार्ड भी सपोर्ट करेगा। इसका एंड्रयॉड वर्जन 5.1 लॉलीपॉप है।  
अब आप ऑपरेटिंग सिस्टम विंडोज-8 की जगह विंडोज-10 का इस्तेमाल कर सकेंगे। सूचना प्रौद्योगिकी क्षेत्र की प्रमुख कंपनी माइक्रोसॉफ्ट ने ग्राहकों को ऑपरेटिंग सिस्टम विंडोज-8 से निजात देते हुए विंडोज-10 पेश किया है। माइक्रोसॉफ्ट के ऑपरेटिंग सिस्टम प्रमुख टेरी मायर्सन का कहना है कि पूरी दुनिया में करीब डेढ़ अरब लोगों द्वारा माइक्रोसॉफ्ट विंडोज का इस्तेमाल किया जाता है। ऐसे में कंपनी की ओर से पेश किए गए ओएस में विंडोज-10 अब तक का सर्वश्रेष्ठ ऑपरेटिंग सिस्टम साबित होगा। माइक्रोसॉफ्ट विंडोज 10 में पर्सनल कंप्यूटर्स के लिए आवाज से नियंत्रित होने वाला सिस्टम कोर्टाना है। यानी यूजर इसके जरिए बोलकर कंप्यूटर को निर्देश दे सकता है। कंपनी ने एक हेडसेट भी जारी किया है जो इसके अनुसार एक दिन ऑपरेटिंग सिस्टम को असली दुनिया की तस्वीरों के ऊपर प्रोजेक्ट कर सकेगा। माइक्रोसॉफ्ट ने यह भी ऐलान किया है कि विंडोज 8, 7 इस्तेमाल करने वाले उपकरणों और विंडोज फोन पर नए ऑपरेटिंग सिस्टम का अपग्रेड मुफ्त मिलेगा। लॉन्चिंग के एक साल तक मुफ्त मिलने वाला यह अपग्रेड माइक्रोसॉफ्ट की प्रमुख अपग्रेड्स के लिए पैसा लेने की नीति में बदलाव है।
इंटरनेट की धीमी स्पीड को देखते हुए फेसबुक ने यूजर्स के लिए फेसबुक ऐप का हल्का वर्जन फेसबुक लाइट लॉन्च किया है। 'फेसबुक लाइट' के जरिए यूजर्स धीमे मोबाइल नेटवर्क पर बिना रुकावट फेसबुक चला पाएंगे। फेसबुक का कहना है कि फेसबुक लाइट ऐप सबसे कम इंटरनेट स्पीड पर भी फेसबुक की स्पीड को प्रभावित नहीं करेगा और काफी तेजी से काम करता है। फेसबुक की नई एप्लिकेशन मोबाइल में 1 एमबी से भी कम स्पेस लेती है। इस ऐप के इस्तेमाल से इंटरनेट की खपत भी कम होगी। फेसबुक के संस्थापक मार्क जकरबर्ग ने अपनी एक फेसबुक पोस्ट पर लिखा, 'हमने फेसबुक लाइट नाम से एक एप्लिकेशन लॉन्च किया है, इस नए ऐप के जरिए दुनियाभर में धीमे मोबाइल नेटवर्क और एंड्रॉयड फोन यूजर्स तेज स्पीड के साथ फेसबुक का आनंद ले सकेंगे।'
भारत में जन्मे सुंदर पिचाई को सर्च इंजन गूगल का मुख्य कार्यकारी अधिकारी (सीईओ) बनाया गया है। सोमवार को गूगल ने अपनी रिस्ट्रक्चरिंग योजना पेश की जिसके तहत अब गूगल की सभी लोकप्रिय गतिवधियां नई कंपनी अल्फाबेट के तहत संचालित होंगी और गूगल के संस्थापक लैरी पेज इसके चीफ़ एग्जीक्यूटिव होंगे। वहीं अब तक गूगल में वाइस प्रेसीडेंट की ज़िम्मेदारी संभाल रहे पिचाई को रिस्ट्रक्चरिंग के तहत गूगल का सीईओ बनाया गया है। चेन्नई में जन्मे पिचाई के पिता एक इलेक्ट्रिक इंजीनियर रहे हैं और उन्हें बचपन से ही गैजेट्स का शौक है। वैसे वो अपनी स्कूल क्रिकेट टीम के कप्तान भी रह चुके हैं।
फेसबुक के जरिए आर्टिकल पढ़ना का अनुभव और बेहतर करने के लिए फेसबुक ने पब्लिशर्स को 'इंस्टेंट आर्टिकल' की सुविधा दी है। यह नया फीचर फेसबुक यूजर को पहले से ज्यादा दिलचस्प तरीके से आर्टिकल पढ़ने की सुविधा देगा। इस नए फीचर के जरिए फेसबुक पर किसी लिंक पर क्लिक करने के बाद आपको ब्राउजर खुलने का इंतजार नहीं करना पड़ेगा। फेसबुक पर किसी लिंक पर क्लिक करते ही आर्टिकल तेजी के साथ फेसबुक के ऐप के अन्दर ही आर्टिकल खुलेगा यानि न्यूज फीड में ही आप आर्टिकल पढ़ सकते हैं। फेसबुक का कहना है कि इंस्टेंट आर्टिकल फीचर के जरिए पेज औसतन 8 सेकेंड से कम का समय लेता है। साथ ही यूजर आर्टिकल को जूम इन के साथ हाई रेज्ल्यूशन फोटोग्राफ देख सकते हैं। फेसबुक ने इस नए फीचर को he New York Times, National Geographic, BuzzFeed, NBC, The Atlantic,  The Guardian, BBC, Spiegel and Bild. द न्यू यॉर्क टाइम्स, नेशनल ज्योग्राफिक, बजफीड, एनबीसी, द अटलांटिक, द गार्डियन, बीबीसी न्यूज समेत नौ आउटलेट्स के साथ ग्लोबली लॉन्च किया है। फेसबुक का कहना है कि 'इंस्टेंट आर्टिकल' कॉमस्कोर जैसे अन्य एनालिटिक्स टूल्स भी सपोर्ट करेगा।
माइक्रोसॉफ़्ट ने घोषणा की है कि उसके विंडोज़ ऑपरेटिंग सिस्टम पर चलने वाले स्मार्टफ़ोन पर अब गूगल के एंड्रॉयड और ऐपल के आईओएस पर चलने वाली ऐप्स भी चलेंगी। कंपनी के ऑपरेटिंग सिस्टम अध्यक्ष ने बुधवार को ये घोषणा करते हुए कहा कि ये उनके फ़ोन्स को लोकप्रिय बनाने की कोशिश का एक हिस्सा है। दुनिया की सबसे बड़ी सॉफ़्टवेयर कंपनी माइक्रोसॉफ़्ट की ये घोषणा स्मार्टफ़ोन्स के क्षेत्र में गेम-चेंजर साबित हो सकती है। इस कंपनी के कंप्यूटर हालांकि दुनिया भर में लोकप्रिय हैं लेकिन ऐप्स के ज़्यादा विकल्प न होने की वजह से इसके टैबलेट और फ़ोन इतने लोकप्रिय साबित नहीं हो पाए।
अब फ़ेसबुक मैसेंजर के ज़रिए आप किसी फ़ेसबुक फ्रेंड से लेन देन कर सकते हैं। भारत में अभी ये सुविधा नहीं दी गई है, फ़ेसबुक ने ये सुविधा कुछ गिने-चुने देशों में दी है। भारत में एयरटेल और वोडाफ़ोन जैसी कंपनियाँ देश में मनी ट्रांसफ़र की सुविधा देती हैं। तो अगर फ़ेसबुक ने भारत में मैसेंजर मनी ट्रांसफ़र शुरू किया तो इन टेलीकॉम कंपनियों को कड़ी टक्कर मिलेगी। भारत में मनी ट्रांसफर करने की किसी भी स्कीम के लिए रिज़र्व बैंक की इजाजत ज़रूरी है और फ़ेसबुक को रिज़र्व बैंक से स्वीकृति लेनी होगी। मोबाइल फ़ोन कंपनियां इस बाज़ार पर अपनी नज़रें गड़ाए हुए हैं क्योंकि ये तेज़ी से बढ़ता बाज़ार है। यहां करोड़ो लोग मोबाइल फ़ोन के ज़रिेए ई-बैंकिंग से लेकर सोशल नेटवर्क और ई-कॉमर्स सब कुछ इस्तेमाल कर रहे हैं।
फेसबुक ने अपने यूजर्स के अकाउंट्स को पहले से ज्यादा सुरक्षित बनाने के लिए एक नया फीचर 'Security Check-up' पेश किया है। जल्द ही फेसबुक यूजर्स को यह फीचर न्यूज फीड में दिखाई देने वाला है, फिलहाल फेसबुक अभी इस यह फीचर की टेस्टिंग कर रहा है, जो चुनिंदा यूजर्स तक पहुंच भी चुका है। फेसबुक का सिक्योरिटी चैकअप फीचर पॉपअप की तरह यूजर्स को दिखाई देगा। इस पॉपअप बॉक्स में पासवर्ड बदलने और अलग-अलग कंप्यूटर में ऑन फेसबुक सर्विस को देखा जा सकता है। लॉगइन अलर्ट्स चालू करने और मौजूदा फेसबुक सेशन को पूरी तरह से बंद करने के ऑप्शन मिलेंगे। आप एक भी डिवाइस से पुराने सभी लॉगइन सेशंस को बंद भी कर सकते हैं। आजकल फेसबुक यूजर्स कई डिवाइस जैसे कंप्यूटर, लैपटॉप, मोबाइ  पर अपना अकाउंट खोलत हैं और लॉग ऑफ नहीं करते हैं। कोई भी इसका गलत इस्तेमाल कर सकता है। ऐसी गलती बचने के लिए फेसबुक ने यह फीचर पेश किया है। इसके अलावा अगर कभी भी किसी नई डिवाइस में आपका अकाउंट ओपेन किया जाएगा तो ईमेल के जर‌िए आपको एक अलर्ट भी भेजा जाएगा।
विकास ने दिल्ली से पटना का थर्ड एसी का रेल टिकट आईआरसीटीसी पर 1316 रुपये में बुक कराया. भुगतान क्रेडिट कार्ड से किया गया था। अगर वह रेलवे रिजर्वेशन काउंटर पर जाकर यह टिकट बुक कराते तो 1290 रुपए ही लगते।  नोटबंदी के इस दौर में कैशलेस भुगतान करने का एक सच यह भी है कि आप नकदी बचाकर हकीकत में ज्यादा खर्च कर बैठते हैं। इस मामले में विकास को 26 रुपए की चपत लगी। डेबिट कार्ड या नेट बैंकिंग के जरिए भुगतान करने पर विकास को 11 रुपए ज्यादा देने होते।
पिछले महीने पहली बार किसी एक दिन में 100 करोड़ लोगों ने फ़ेसबुक पर लॉग इन किया। फ़ेसबुक पर दुनिया भर के अब करीब डेढ़ अरब लोग रजिस्टर हो चुके हैं। किसी भी दोस्त की फ़ेसबुक पोस्ट को लाइक करना बहुत ही आम बात है। लेकिन जब दुनिया भर के करोड़ों लोग किसी पिक्चर या इवेंट पर अपनी लाइक की मुहर लगाते हैं तो ये क्या कहता है। अगर यूनिवर्सिटी ऑफ़ कैम्ब्रिज की मानें तो सिर्फ़ लोगों के लाइक करने से उनके बारे में काफ़ी कुछ पता चलता है। यूनिवर्सिटी ऑफ़ कैम्ब्रिज का मैजिक सॉस टूल (http://applymagicsauce.com) ये बता सकता है कि आप पुरुष हैं या महिला, आपका धर्म क्या है, आपकी राजनितिक विचारधारा क्या है और उसके अलावा बहुत कुछ और।
यूट्यूब पर अपने पसंदीदा गानों को सुनना सबको बहुत बढ़िया लगता है। लेकिन अगर आप ऑनलाइन गाने सुनेंगे तो आपके डेटा का इस्तेमाल काफ़ी ज़्यादा होगा। इसलिए आप यूट्यूब पर सुने जाने वाले गानों को आप MP3 फॉर्मेट में बदल लेंगे तो उसके दो फायदे होंगे। आपके गाने के फाइल की साइज छोटी हो जायेगी और अपने पसंदीदा गानों को सुनने के लिए आपको अपने इंटरनेट प्लान का डेटा नहीं इस्तेमाल करना पड़ेगा। मगर यूट्यूब से गाने डाउनलोड करना क़ानूनी रूप से ग़लत है और आप ऐसा न करें तो बेहतर है। लेकिन दुनिया भर के लोग कैसे यूट्यूब के वीडियो को MP3 में तब्दील करते हैं आइये आपको समझाते हैं।
एप्‍पल के नए आईफ़ोन के लॉन्च के साथ थ्री-डी टच को लेकर ग्राहक ख़ासे उत्साहित लग रहे हैं। ये थ्री-डी टच नए मैकबुक और एप्‍पल वाच में भी मौजूद है। जब आप स्क्रीन को दबाते हैं तो स्क्रीन पर कुछ और करने का विकल्प आ जाता है। नए आईफोन के भारत में साल के अंत में आने की उम्मीद की जा रही है। ऐसी खबरें हैं कि भारत में लॉन्च होने से पहले आईफोन का नया वर्जन एक लाख रुपए का बिक रहा है। लेकिन अगर एंड्रॉयड फ़ोन पर आपको थ्री-डी टच चाहिए तो उसके लिए आपको पैसे खर्च नहीं करने पड़ेंगे।
लोकप्रिय मैसेजिंग एप व्हाट्सएप अब पुराने आईफोन व एंड्रायड हैंडसेट पर काम नहीं करेगा। व्हाट्सएप ने अपने इस प्लेटफार्म की सुरक्षा सुनिश्चित करने के लिए यह कदम उठाया है। कंपनी का कहना है कि उसके नए फीचर व सुरक्षा उपाय नए आपरेटिंग सिस्टम के एप पर ही निर्भर करते हैं। इंडीपेंडेट में रविवार को प्रकाशित एक समाचार के अनुसार एंड्रायड 2.1 या 2.2 वाले स्मार्टफोन तथा आईफोन 3जीएस या आईओएस 6 पर अब व्हाट्सएप काम नहीं करेगा। इसी तरह विंडोज फोन7 पर भी व्हाट्सएप काम नहीं करेगा। कंपनी का कहना है कि इन सब स्मार्टफोन का इस्तेमाल करने वाले अब व्हाट्सएप का इस्तेमाल नहीं कर पाएंगे।  यानी उन्हें व्हाट्सएप चलाने के लिए नया स्मार्टफोन ही लेना होगा। कंपनी ने ब्लैकबेरी ओएस, ब्लैकबेरी 10, नोकिया एस40 व नोकिया सिंबियन एस 60 को समर्थन 30 जून 2017 तक जारी रखने का फैसला किया है। 
अगर किसी टेक कंपनी बिना विज्ञापन के सबसे तेजी के साथ लोकप्रियता हासिल की है तो वो इंस्टेंट मैसेजिंग ऐप व्हॉट्सऐप है। वॉट्सऐप के सह-संस्थापक जॉन कोउम ने फेसबुक पर एक पोस्ट में कहा, 'व्हॉट्सऐप के अब 90 करोड़ मासिक सक्रिय यूजर्स हैं।' दुनियाभर में व्हॉट्सऐप यूजर्स की संख्या 90 करोड़ तक पहुंच चुकी है। पिछले पांच महीने में व्हॉट्सऐप ने 10 करोड़ नए यूजर जोड़े हैं। नवंबर में व्हॉट्सऐप ने कहा था कि भारत में उसके सक्रिय यूजर्स की संख्या 7 करोड़ है।
फ़ेसबुक ने कहा है कि कंपनी मैसेंजर ऐप में एक नया फीचर ला रही है जिसके ज़रिए आप अपने मित्रों को पैसे भेज सकते हैं और उनसे पैसे ले सकते हैं। पैसे भेजने के लिए उपयोगकर्ता चैट विंडो पर लगे डॉलर आइकन पर क्लिक कर सकते हैं। फ़िलहाल ये सुविधा सिर्फ़ अमरीका में ही शुरू होगी। इसके पहले उपयोगकर्ता को अमरीकी बैंक द्वारा जारी किए गए अपने वीज़ा या मास्टरकार्ड डेबिट कार्ड को अपने अकाउंट के साथ जोड़ना होगा। मुफ़्त में पैसे ट्रांसफ़र यह सुविधा मुफ़्त होगी और डेस्कटॉप कंप्यूटर या मोबाइल पर उपलब्ध होगी। अमरीका में रहने वालों के लिए गूगल के एंड्राएड ऑपरेटिंग सिस्टम और एप्पल के आईओएस ऑपरेटिंग सिस्टम पर फ़ेसबुक मैसेंजर का इस्तेमाल करने वालों के लिए अगले कुछ महीनों में ये सुविधा उपलब्ध हो जाएगी। उपयोगकर्ता इसके लिए एक पिन बना सकते हैं या फिर आईफ़ोन पर भुगतान को अधिक सुरक्षित करने के लिए टच आईडी भी बना सकते हैं। पिछले वर्ष नवंबर में स्नैपचैट ने इसी तरह की सेवा शुरू की थी। पिछले साल एप्पल ने आईफ़ोन के ज़रिए दुकानों पर भुगतान की सुविधा लॉन्च की थी जिसके बाद आने वाले महीनों में गूगल के भी एंड्राएड पे लॉन्च करने की ख़बर है। फ़ेसबुक ने ऑनलाइन भुगतान कंपनी स्क्वायर के साथ पार्टनरशिप कर स्नैपचैट उपयोगकर्ताओं के लिए अपने डेबिट कार्ड को अपने अकाउंट से जोड़ने की सुविधा दी थी। इससे स्मार्टफोन पर चैट के माध्यम से जल्दी पैसे भेज सकना संभव हुआ।
सोशल नेटवर्किंग साइट फेसबुक ने वैवाहिक सामान्यत: का समर्थन करते हुए अपने यूजर्स को नया फीचर दिया है। फेसबुक के संस्‍थापक मार्क जकरबर्ग ने 'सेलेब्रेट प्राइड' नाम से इस फीचर की घोषाण की है। फेसबुक ने इस फीचर को अमेरिका के उच्च न्यायालय में समलैगिंक विवाह को कानूनी मान्यता मिलने के ठीक बाद लॉन्च किया गया है। 14वें संशोधन में समलैगिंक विवाह को मैलिक आधिकार की मान्यता दी गई है। फेसबुक लॉगइन करने के बाद आपको फेसबुक सर्च में Celebrate Pride खोजना होगा। इसके बाद आपकी फेसबुक प्रोफाइल पिक्चर पर इंद्रधनुष (rainbow filter) दिखाई देगा। अगर आपको अपनी प्रोफाइल पिक्चर का यह लुक पसंद आता है तो इसको अपनी नई प्रोफाइल पिक्चर बना सकते हैं। मार्क जकरबर्ग ने समलैगिंक विवाह का समर्थन करते हुए अपनी प्रोफाइल पिक्चर पर रेनबॉ फिल्टर का इस्तेमाल किया है। साथ ही मार्क जकरबर्ग ने अपनी पोस्ट में लिखा है, 'मैं अपने सभी दोस्तों और समुदाय के सभी लोगों के लिए बेहद खुश हूं, जो आखिरकार अब अपने प्यार का जश्न मना सकते हैं और कानून के तहत सामान्य जोड़ों के रूप में पहचाने जाएंगे।' फिलहाल भारत में समलैंगिक विवाह को गैरकानूनी करार दिया गया है, लेकिन आप चाहें तो अपनी फेसबुक प्रोफाइल पिक्चर पर रेनबॉ फिल्टर लगाकर 'सेलेब्रेट प्राइड' के जश्न में शामिल हो सकते हैं।
सोशल नेटवर्किंग साइट फेसबुक ने आखिरकार अपना नया फेसबुक लॉगइन टूल लॉन्च किया कर दिया है। पिछले साल मई में फेसबुक 8 डिवेलपर्स कॉन्फ्रेंस के दौरान इस टूल की घोषणा की गई थी। इस टूल के जरिए यूजर्स को ये सुविधा मिलेगी कि वे गुमनाम लॉगइन (एनॉनिमस लॉग-इन) का इस्तेमाल कर सकते हैं। फेसबुक यूजर्स बिना व्यक्तिगत सूचना दिए किसी एप्लिकेशन का इस्तेमाल कर सकते हैं। यानि यू्जर्स के पास यह चुनने का विकल्प होगा कि वे उन थर्ड-पार्टी ऐप्स और वेबसाइट्स के साथ अपनी क्या-क्या जानकारी शेयर करना चाहते हैं। फेसबुक ने अपनी पिछले ब्लॉग पोस्ट लिखा था कि अब तक यूजर्स को हर उस ऐप या वेबसाइट को अपनी फेसबुक इन्फर्मेशन देनी पड़ती थी जिसमें वे फेसबुक के जरिए लॉगइन करते थे। इस अपडेटेड फेसबुक लॉगइन की मदद से यूजर्स चुन सकेंगे कि कौन सा ऐप उनका क्या डेटा देख पाएगा। यानि आप चाहें तो किसी ऐप पर फेसबुक के जरिए लॉगइन करते हुए अपनी पहचान जाहिर और अपनी निजी जानकारी शेयर किए बिना इस्तेमाल कर सकते हैं। पिछले कुछ साल से फेसबुक ने थर्ड पार्टी ऐप डेवलपर्स को काफी प्रोत्साहित किया है जो अपनी पहचान दिए बिना ऐप को एक्सेस करने की अनुमति देते हैं।
रिलायंस कंपनी ने अपने मुलाज़िमों के लिए 4जी सेवाएं उप्लब्ध कराने का ऐलान किया है। लेकिन रिलायंस से पहले ही एयरटेल कंपनी ने अपनी 4जी सेवाएं बाजार में उतार दी हैं। ऐसे में बड़ा सवाल यही है कि क्या है 4जी, जानें 4जी के बार में चार अहम बातें: 4जी? 4जी यानी ‘फोर्थ जेनरेशन’ ऐसा मोबाइल नेटवर्क है जो बात करते वक्त बेहतर ‘वॉयस क्वॉलिटी’ और इंटरनेट इस्तेमाल करते हुए 3जी से कहीं ज़्यादा तेज़ स्पीड से जानकारी अपलोड और डाउनलोड करने की सुविधा देगा। 3जी पर डाउनलोड की औसतन स्पीड 14 एमबीपीएस और अपलोड की स्पीड क़रीब पांच एमबीपीएस होती है। 4जी पर डाउनलोड स्पीड 100 एमबीपीएस और अपलोड स्पीड 50 एमबीपीएस होने का दावा किया जा रहा है। लेकिन मौजूदा समय में 3जी के उपभोक्ता भी बेहद कम स्पीड मिलने की शिकायत करते रहे हैं। इसी साल जारी फ़ेसबुक कंपनी के एक शोध के मुताबिक़ भारत में मोबाइल पर इंटरनेट इस्तेमाल करनेवाले उपभोक्ताओं में से महज़ 13 प्रतिशत ही 3जी और 4जी का इस्तेमाल कर रहे हैं।
फेसबुक पर तस्वीरों को लेकर ज्यादा विकल्प नहीं हैं, सिवा उन्हें शेयर करने के। अगर आप फेसबुक से नए लॉन्च हुए 'गूगल फोटो' पर अपने फोटो ले जाना चाहते हैं तो आपको ये करना होगा। फेसबुक सेटिंग्स पर जनरल टैब के नीचे आपको ‘Download a copy of your Facebook data’ मिलेगा। जिससे अपने बारे में सभी जानकारी डाउनलोड कर सकते हैं। विकल्प चुनें अगर सिर्फ़ फोटो चाहिए तो डाउनलोड करते समय फोटो और वीडियो डाउनलोड करने के विकल्प को चुनिए। थोड़ी देर बाद आपको एक ज़िप फाइल की लिंक मिलेगा जिस पर आपको अपने फोटो और वीडियो मिल जाएँगे। इन्हें अपने कंप्यूटर पर डाउनलोड करके सेव कर लीजिए। डाउनलोड करते समय फेसबुक के आपके फोटो के कई डुप्लीकेट भी मिलेंगे। आपको कुछ तस्वीरें ऐसी भी मिलेंगी जिनकी फाइल साइज छोटी कर दी गई होगी। ये बुरी खबर है पर आप कुछ नहीं कर सकते। इसके बाद गूगल पर आप अपने डेस्कटॉप सेटिंग का इस्तेमाल कर फोटो अपलोड कर सकते हैं। अनलिमिटेड स्टोरेज के लिए आप अपने फोटो ओरिजिनल रिजॉल्यूशन में नहीं स्टोर कर सकते हैं। अगर चाहें तो गूगल फोटो बैकअप डेस्कटॉप ऐप डाउनलोड कर लें। इससे आपके फोटो डेस्कटॉप पर स्कैन करते ही गूगल फोटोज में अपलोड हो जाएंगे।
नेपाल में आए भूकंप के बाद कई संस्थाएं मदद को आगे आई है लेकिन फेसबुक ने एक अलग तरीका अख्तियार किया है। फेसबुक का संदेश है कि आप जितने पैसे देंगे, फेसबुक भी उतना ही पैसा भूकंप प्रभावितों के लिए देगा। यानी अगर आप तीन हज़ार देंगे तो फेसबुक भी तीन हज़ार रुपए का योगदान करेगा। हालांकि फेसबुक ये ने भी कहा है कि वो दो लाख अमरीकी डॉलर तक की राशि की बराबरी करेगा। अनूठी पहल फेसबुक के अलावा भारत से कई समाचार संगठनों ने अपने पाठकों से राहत देने की अपील की है और कोष भी बनाए गए हैं लेकिन फेसबुक की पहल अनूठी दिखती है। ये पैसा फेसबुक ख़ुद नहीं लेगा बल्कि ये पैसा इंटरनेशनल मेडिकल कॉर्प्स को जाएगा जो आपातकालीन रिस्पांस टीम है। यह टीम मोबाइल मेडिकल यूनिट की मदद से भूकंप प्रभावित क्षेत्रों में दवाइयां और मेडिकल सहायता उपलब्ध कराती है। इसमें डोनेशन के लिए जानकारी फेसबुक पर ही उपलब्ध है और कई लोगों को अपने टाइमलाइन पर भी ये दिख रहा होगा।
अमूमन जीमेल पर स्पैम काफी कम आते हैं। अगर हॉटमेल के मुक़ाबले देखें तो गूगल ने वो कर दिखाया है जो माइक्रोसॉफ्ट नहीं कर पाया। अनचाहे ईमेल गूगल पर कम ही आते हैं इसलिए लोगों की ये पहली पसंद बन गया है। अगर इसके बाद भी आपको कोई अनचाहे ईमेल आते हैं तो आप इन्हें अनसब्सक्राइब कर सकते हैं। जीमेल ब्लॉग में दी जानकारी के अनुसार इसका इस्तेमाल ऐसे लोगों या कंपनियों के लिए किया जा सकता है जो आपके कहने के बावजूद भी अपने ईमेल भेजने बंद नहीं करते हैं। मोबाइल पर ये फीचर गूगल ने कुछ हफ़्ते पहले ही शुरू किया है।
सोशल नेटवर्क‌िंग साइट फेसबुक ने आज मंगलवार करीब दोपहर 12 बजे अचानक काम करना बंद कर द‌िया है। यूजर्स को फेसबुक लॉगइन करने में समस्‍या आई। फेसबुक लॉगइन की दिक्कत वेब और मोबाइल दोनों यूजर्स को झेलनी पड़ी। फेसबुक के होमपेज पर 'Sorry, somthing went wrong' मैसेज दिखाई दिया। फेसबुक ठप होने की चर्चा #FacebookDown ट्विटर पर शुरू हो चुकी है लेकिन अभी फेसबुक बंद होने का कारण स्पष्ट नहीं हो पाया है। इसके साथ ही इंस्टाग्राम का सर्वर भी डाउन हो गया है। ऐसा पहली बार नहीं है कि जब फेसबुक ने काम करना बंद कर दिया है। कुछ महीने पहले ये स्थ‌ित‌ि आधे घंटे से ज्यादा बनी रही थी। चीन, भारत, ऑस्ट्रेलिया और स‌िंगापुर स‌ह‌ित कई देशों में फेसबुक यूजर्स को इस समस्या का सामना करना पड़ा।
रिपोर्ट के मुताबिक फेसबुक स्मार्टफोन यूजर्स को बहुत जल्द 'फोन' (Phone) नाम से नया फीचर दे सकता है। फेसबुक का फोन फीचर स्मार्टफोन यूजर्स के लिए कॉलर आईडी का काम करेगा। इस फीचर के ‌जरिए आप अनजान नंबर से आने वाली कॉल की जानकारी हासिल कर सकते हैं, साथ ही, ब्लैकलिस्टेड नंबर ऑटोमैटकली ब्लॉक हो जाएंगे। दिलचस्प बात यह है कि फेसबुक की नई अपडेट 'Try Phone [FB-ONLY]' नाम से मौजूद है लेकिन सिर्फ फेसबुक कर्मचारियों के लिए। कुछ एंड्रॉयड यूजर्स को भी टेस्टिंग के तौर पर नई अपडेट दी जा रही है। फेसबुक का यह फीचर काफी कुछ 'ट्रू कॉलर' एप्लिकेशन की तरह काम करता है। ट्रू कॉलर की मदद से आप अपने फोन में आने वाली अनजान कॉल की डीटेल जान सकते हैं। एंड्रायड के सभी वर्जन में 'ट्रू कॉलर' सपोर्ट करता है। जब भी आपके फोन में कोई अनचाही कॉल आएगी तो ट्रू कॉलर उस फोन नंबर को डिटेक्‍ट करके उसका नाम आपके फोन में डिस्‍प्‍ले कर देगा।
गूगल प्ले स्टोर में 15 लाख ऐप हैं और ऐपल स्टोर में 14 लाख। अब आप इतने सारे ऐप्स की ख़बर तो नहीं रख सकते हैं, तो आप अपने फ़ोन पर फ़ालतू ऐप्स को जगह क्यों दें? आपके फ़ोन को कैसे मिल सकता है बेकार ऐप्स से छुटकारा? जो बढ़िया ऐप हैं उन्हें शेयर क्यों नहीं किया जाए? किन बातों का रखें ख़्याल? इस बात का ध्यान रखिए कि ऐप को सिर्फ अनइंस्टॉल कर देने से वो आपके एंड्रायड फ़ोन के रिकॉर्ड से गायब नहीं हो जाएंगे। गूगल प्ले स्टोर पर आपके फ़ोन पर जो भी ऐप हैं उनके लिए एक ख़ास जगह बनाई गई है। गूगल प्ले स्टोर में जाकर जहां गूगल प्ले लिखा है, उसके बाएं जो तीन टाइल हैं, उनपर क्लिक कीजिये और उसके बाद "My Apps" चुनिए।
सोशल नेटवर्किंग साइट फेसबुक ने वॉयस कॉलिंग के बाद वी‌डियो कॉलिंग फीचर भी लॉन्च कर दिया है। वीडियो कॉलिंग की सुविधा फिलहाल फेसबुक मैसेंजर ऐप में उपलब्‍ध है। लेकिन फेसबुक पर इस फीचर को अपने सभी प्लेटफार्म के जरिए 1.4 अरब यूजर्स तक पहुंच चाहती है। फेसबुक का यह फीचर एंड्रॉयड और आईओएस दोनों ऑपरेटिंग सिस्टम पर काम करेगा। दुनिया भर में 60 करोड़ से अधिक यूजर्स फेसबुक मैसेंजर एप्लिकेशन का इस्तेमाल करते हैं। मैसेंजर ऐप के दाएं ओर टॉप कॉर्नर पर वीडियो आइकन दिखाई देगा। इससे आप फ्री में वीडियो कॉल कर सकेंगे। फेसबुक की वीडियो कॉलिंग सर्विस फिलहाल बेल्जियम, कनाडा, क्रॉटिया, डेनमार्क, फ्रांस, ‌ग्रीक, आयरलैंड, लाओस, लिथुआनिया, मैक्सिको, नार्व अमेरिका यूके सहित कई देशों में शुरू की गई है। भारतीय यूजर्स को अभी इस सर्विस के लिए थोड़ा इंतजार करना होगा। भारत में भी इसके जल्द ही शुरू होने की संभावना हैं।
भविष्य अनिश्चित होता है। लेकिन अगर आपको उसके बारे में पहले से जानकारी हो जाए तो सोचिए जीवन कितना बदल जाएगा। लेकिन बड़ा सवाल यह है कि क्या ऐसा होगा भी? डिज़िटल युग में इस दिशा में काम भी शुरू हो चुका है और उम्मीद की जा रही है कि एक दिन वाकई ऐसा हो सकता है। यह कल्पना इसराइली डिजिटल वैज्ञानिक आयल गेवेर की है। उन्होंने बीबीसी फ़्यूचर के कार्यक्रम फोरम में अपने इस आइडिया के बारे में विस्तार से बताया। गेवेर ने कहा, "दरअसल मैं दुनिया को बदलना चाहता हूं, वो भी एक क्रिस्टल बॉल ऐप की मदद से। ये ऐसा उपकरण होगा जिससे आपको भविष्य के बारे में अंदाज़ा हो सकता है।" ऐसे में जेहन में ये सवाल जरूर कौंधता है कि क्या बला है ये क्रिस्टल बॉल। इसके बारे में गेवेर बताते हैं, "दुनिया भर में जितना डाटा मौजूदा है, उस सबको जब एक ब्लैक बॉक्स में डाल देंगे तो वह एक क्रिस्टल बॉल बन जाएगा।"
लोकप्रिय मैसेजिंग एप व्हॉट्सऐप अब पुराने आईफोन व एंड्रायड हैंडसेट पर काम नहीं करेगा। व्हॉट्सऐप ने अपने इस प्लेटफार्म की सुरक्षा सुनिश्चित करने के लिए यह कदम उठाया है। कंपनी का कहना है कि उसके नए फीचर व सुरक्षा उपाय नए ऑपरेटिंग सिस्टम के ऐप पर ही निर्भर करते हैं। इंडीपेंडेट में रविवार को प्रकाशित एक समाचार के अनुसार एंड्रायड 2.1 या 2.2 वाले स्मार्टफोन तथा आईफोन 3जीएस या आईओएस 6 पर अब व्हॉट्सऐप काम नहीं करेगा। इसी तरह विंडोज फोन7 पर भी व्हॉट्सऐप काम नहीं करेगा। कंपनी का कहना है कि इन सब स्मार्टफोन का इस्तेमाल करने वाले अब व्हॉट्सऐप का इस्तेमाल नहीं कर पाएंगे। यानी उन्हें व्हॉट्सऐप चलाने के लिए नया स्मार्टफोन ही लेना होगा। कंपनी ने ब्लैकबेरी ओएस, ब्लैकबेरी 10, नोकिया एस40 व नोकिया सिंबियन एस 60 को समर्थन 30 जून 2017 तक जारी रखने का फैसला किया है।
दोस्तों के साथ फेसबुक पर गप-शप के साथ-साथ अब आप प्रोडक्ट की मार्केटिंग भी कर सकेंगे। फेसबुक ने होमपेज में बदलाव करते हुए सेल ऑन फेसबुक.., ऑनलाइन और इन पर्सन नाम से वॉल पेज निकाला है। साथ ही 14 दिन का फ्री ट्रायल भी दिया है। हालांकि, इस सुविधा से जुड़ने या नहीं जुड़ने का फैसला यूजर्स पर छोड़ा गया है। ऑनलाइन मार्केटिंग के बढ़ते फंडे और डिमांड के चलते फेसबुक भी इसमें जुड़ गया है। अब इसके नए वॉल पेज के जरिए आम लोग भी अपने प्रोडक्ट की मार्केटिंग कर सकेंगे। साथ ही अपने दोस्तों के माध्यम से कस्टमर भी सर्च कर सकेंगे। फेसबुक पर आपका ऑनलाइन ईमेल आईडी डालने के साथ रजिस्ट्रेशन हो जाएगा। फ्री टायल में फेसबुक विन विद्ध शापी पिक्स, शापी पिक्स गैलरी, पिंटरेस्ट, स्टोर, ट्विटर, लाइक, यू-ट्यूब, फोटो, वीडियो, इवेंट आदि से जुड़ने की सुविधा भी मिलेगी। शापी से बिजनेस का करें विश्लेषण  फेसबुक आपको शापी सॉफ्टवेयर से जोड़ेगा। यहां आपको बिजनेस गाइड मिलेगी, जिसके माध्यम से आप अपने बिजनेस का विश्लेषण भी कर सकते हैं। यहां पर आपको ऑनलाइन बिजनेस से संबंधित व अन्य जानकारी भी दी जाएगी।
फ़ेसबुक पर अब 360 डिग्री वीडियो भी दिखने लगे हैं। फ़ेसबुक और कई इंडस्ट्री के दिग्गजों का मानना है कि जैसे-जैसे लोग ज़्यादा वीडियो देखना पसंद करेंगे, 360 डिग्री वीडियो बिलकुल आम बात हो जायेगी। कुछ समय पहले यूट्यूब ने 360 डिग्री वीडियो का चलन शुरू किया था और स्ट्रीट व्यू पर आपको ऐसे ही वीडियो देखने को मिलते हैं। 360 डिग्री वीडियो एक नए तरह का वीडियो है जो आजकल इंटरनेट और मोबाइल डिवाइस पर काफ़ी लोकप्रिय हो रहा है। अब ओक्कुलस रिफ़्ट जैसे वर्चुअल रियलिटी देखने वाले डिवाइस जल्दी ही बाज़ार में आएंगे जिसके कारण ऐसे वीडियो की मांग बढ़ने वाली है। जो भी ऐसे वीडियो देखता है उसे लगता है जैसे वो उस जगह खड़ा है जहां का वो वीडियो है।
सूचना प्रोद्योगिकी क़ानून (आईटी एक्ट) के अनुच्छेद 66A पर सुप्रीम कोर्ट में बहुत सी याचिकाएं पड़ी हुई हैं। अनुच्छेद 66A के तहत दूसरे को आपत्तिजनक लगने वाली कोई भी जानकारी कंप्यूटर या मोबाइल फ़ोन से भेजना दंडनीय अपराध है। सुप्रीम कोर्ट में दायर कुछ याचिकाओं में कहा गया है कि ये प्रावधान अभिव्यक्ति की स्वतंत्रता के ख़िलाफ़ हैं, जो हमारे संविधान के मुताबिक़ हर नागरिक का मौलिक अधिकार है। इस बहस के बीच सरकार ने अपना पक्ष सुप्रीम कोर्ट के सामने रखा। सरकार ने अदालत से कहा कि भारत में साइबर क्षेत्र पर कुछ पाबंदियां होनी ज़रूरी हैं क्योंकि सोशल नेटवर्किंग साईट्स का इस्तेमाल करने वालों की तादाद लगातार बढ़ रही है। एडिश्नल सॉलिसिटर जनरल तुषार मेहता ने अदालत में कहा, ''अख़बारों और टेलीविज़न के अलावा अब इंटरनेट पर काफ़ी संस्थाएं काम कर रही हैं। टीवी पर आने वाले कार्यक्रमों और फ़िल्मों की सेंसरशिप होती है, लेकिन इंटरनेट पर आने वाली चीज़ें किसी संस्था से नहीं बल्कि व्यक्ति विशेष के विचारों से प्रभावित होती है।'' लेकिन आज के भारत की सच्चाई यह भी है कि लोग अपनी अभिव्यक्ति की आज़ादी का इस्तेमाल करने के लिए केवल टीवी और प्रिंट माध्यम का इस्तेमाल नहीं कर रहे है, बल्कि ज़्यादा से ज़्यादा लोग इंटरनेट के ज़रिए अपनी बात और विचार सामने रख रहे हैं। आजकल कुछ मीडिया प्लेटफ़ॉर्म केवल इंटरनेट पर ही उपलब्ध हैं। दरअसल कुछ वेबसाइट्स पर तो पत्रकारिता और किसी मुद्दे पर सक्रिय होने के बीच का फ़र्क़ बताना मुश्किल है। तो क्या सरकार उन पर भी सेंसरशिप की नकेल कसेगी?
अगर आप फेसबुक पर ऐप्स का इस्तेमाल नहीं करते हैं तो अनचाही ऐप रिक्वेस्ट काफी परेशानी करती हैं, खासकर कैंडी क्रश। दिन में कई बार कैंडी क्रश की रिक्वेस्ट नोटिफिकेशन में दिखाई देती है। इस समस्या से निजात पाने के लिए आप फेसबुक पर ऐसी अनचाही रिक्वेस्ट को ब्लॉक कर सकते हैं। अब फेसबुक ने यूजर्स की समस्या को ध्यान मे देते हुए ऐसी रिक्वेस्ट और रिमांडर को ब्लॉक करने की सुविधा दी है। ऐसे ब्लॉक करें अनचाही ऐप रिक्वेस्ट फेसबुक लॉगइन करने के बाद सेटिंग पर ‌क्लिक करें। सेटिंग्स में जानें के बाद बाएं ओर आपको साइड बार में ब्लॉकिंग ऑप्‍शन दिखाई देगा। ब्लॉकिंग ऑप्‍शन पर क्लिक करने के बाद आपको Block users, Block app invites, Block event invites, Block apps जैसे विकल्प दिखाई देंगे। ब्लॉक ऐप्स में Candy Crush टाइप करें और ओके बटन दबाएं। इस तरह आप यहां से किसी फेसबुक यूजर्स, पेज वगैरह को भी ब्लॉक कर सकते हैं।
फेसबुक इंक ने यूजर्स को सहुलियत देते हुए अपने मैसेंजर ऐप नया फीचर शामिल किया है। मैसेंजर ऐप के इस्तेमाल के लिए यूजर्स फेसबुक के जरिए साइन-अप अकाउंट बनाने के बजाय अब अपना मोबाइल नंबर इस्तेमाल कर सकते हैं। जी हां, यह ठीक वैसे ही काम करेगा जैसे व्हॉट्सऐप मैसेंजर करता है यानि आप अपने मोबाइल नंबर से फेसबुक मैसेंजर ऐप एक्टिवेट कर सकते हैं। नए अपडेटेड फेसबुक मैसेंजर ऐप में यूजर्स को "Not on Facebook?" का ऑप्‍शन दिखाई देगा, यहां यूजर्स अपने मोबाइल नंबर, नाम और प्रोफाइल फोटो के साथ अपना अकाउंट बना सकते हैं। दुनिया भर में 60 करोड़ से अधिक यूजर्स फेसबुक मैसेंजर एप्लिकेशन का इस्तेमाल करते हैं। हाल में कंपनी ने मैसेंजर ऐप में कई नए फीचर्स जैसे वीडियो कॉल और गेम को शामिल किया है। फिलहाल मोबाइल नंबर से फेसबुक मैसेंजर का इस्तेमाल शुरुआती तौर पर कनाडा, यूएस, पेरू और वेनेजुएला दिया गया है। उम्मीद है जल्द यह फीचर भारतीय यूजर्स को भी मिलेगी।
इंसान की नब्ज़ पहचानने में कंप्यूटर दोस्तों और परिजनों से ज्यादा तेज हो सकता है। कैम्ब्रिज विश्वविद्यालय की एक टीम ने हज़ारों लोगों पर किए गए अध्ययन के बाद ये पता लगाया है। अध्ययन में शामिल डॉक्टर यूयू वू और उनके सहयोगियों ने ख़ास कंप्यूटर सिस्टम की मदद से 70,520 फ़ेसबुक यूज़र्स से जानकारी इकट्ठी की। वैसे तो कैम्ब्रिज और स्टैनफ़ोर्ड विश्वविद्यालय के शोधकर्ता पहले ही बता चुके हैं कि फ़ेसबुक 'लाइक्स' से व्यक्ति की राजनीतिक प्रतिबद्धताओं, यौन रुझानों जैसी बेहद निजी बातों का पता चलता है। फ़ेसबुक 'लाइक्स' फेसबुक के लाइक्स यौन रुझानों और राजनीतिक प्रतिबद्धताओं के संकेत देते हैं। मौजूदा अध्ययन में इससे भी एक क़दम आगे जाकर ये पता लगाने की कोशिश की गई है कि इंसान का चरित्र और व्यक्तित्व पहचानने में कौन आगे है, इंसान के क़रीबी दोस्त रिश्तेदार या मशीन? इसके लिए अध्ययनकर्ताओं ने फ़ेसबुक 'लाइक्स' के आधार पर कंप्यूटर का एक मॉडल तैयार किया जिसने इंसान की शख़्सियत के पांच ज़रूरी पहलुओं को खंगाल कर बताया कि वह भाई, बहन और कई जीवनसाथी से भी ज्यादा जानकारी रखता है। इन पांच ज़रूरी पहलू में लोकप्रियता, सच्चाई, खुलापन, तंत्रिका तंत्र और सामाजिकता है।
अब आप सोशल नेटवर्किंग साइट फेसबुक पर तरह-तरह के वीडियो क्लिप्स तैयार कर अपने फेसबुक अकाउंट पर पोस्ट कर सकते हैं। हाल ही में फेसबुक ने नया ′रिफ′ वीडियो ऐप लॉन्च किया है। रिफ फेसबुक चैट के थ्रेड के जैसे काम करेगा, जिसमें अन्‍य यूजर भी अपना वीडियो पोस्‍ट करके इसे वायरल कर सकते हैं। यदि आप पहली बार रिफ पर वीडियो बनाएं, तो उसे एक हैशटैग्स के साथ अपने किसी दोस्‍त को टैग करना होगा। यह ऐप 20 सेकेंड या इससे भी कम समय के वीडियो क्लिप का एक चेन तैयार कर देगा, जो एक ही हैशटैग के साथ वायरल किया जाएगा। फिलहाल यह ऐप आईओएस और एंड्रॉयड उपभोक्ताओं के लिए उपलब्‍ध है। फेसबुक के प्रोडक्ट मैनेजर जोश मिलर का कहना है कि एकसाथ इस तरह से वीडियो पोस्ट करना बहुत मजेदार अनुभव होगा। फेसबुक पर वीडियो पोस्ट करने के बाद वीडियो तैयार करने वाले सभी सहयोगी टैग कर दिए जाएंगे। जिसने वीडियो बनाने की शुरुआत की है, वह व्यक्ति थ्रेड के साथ क्लिप को डिलीट भी कर सकता है।
कंप्यूटर आपके व्यक्तित्व को परिजनों और दोस्तों से बेहतर समझ सकते हैं- हज़ारों लोगों पर किए गए एक प्रयोग के बाद यह दावा किया गया है। फ़ेसबुक पर 'लाइक' के आधार पर एक कंप्यूटर मॉडल ने जिन पांच विशेषताओं का अनुमान लगाया, वो भाइयों, माताओं और जीवन-साथियों (पति-पत्नी, प्रेमी-प्रेमिका) से ज़्यादा सटीक थे। हालांकि कैंब्रिज विश्वविद्याय के शोधकर्ताओं का कहना है कि इंसान का व्यक्तित्व इससे ज़्यादा जटिल होता है लेकिन पीएनएएस जनरल में छपे परिणाम दिखाते हैं कि कंप्यूटर इंसान से आगे निकल सकता है। कैंब्रिज विश्वविद्यालय और स्टैनफ़र्ड विश्वविद्यालय के शोधकर्ता पहले ही कह चुके हैं कि फ़ेसबुक 'लाइक्स' से किसी की निजी जानकारी जैसे यौन झुकाव और राजनीतिक पसंद का अनुमान लगाया जा सकता है। कंप्यूटर को फ़ायदा डॉक्टर यूयू वु और उनके साथियों ने 70,520 फ़ेसबुक यूज़र्स के आंकड़े अपने कंप्यूटर सिस्टम में डाले, जिसने 'लाइक्स' को पांच चारित्रिक विशेषताओं- सहमतता (एग्रीएबलनेस), कर्तव्यनिष्ठा (कॉन्साइंटिएसनेस), बहिर्मुखता (एक्ट्रावर्ज़न), मनोविक्षुब्धता या भावनात्मक स्थिरता (न्यूरॉटिसिज्म) और खुलापन (ओपेननेस)- से जोड़ा। फ़ेसबुक यूज़र्स को एक व्यक्तित्व प्रश्नावली भरने को कहा गया और अपने सहकर्मियों, दोस्तों और परिजनों से एक सर्वे के दौरान चरित्र का साक्षी बनने को कहा गया।
ये स्टोरी है अपने मौत को प्लान करने के बारे में, जिसके बारे में हम लोग अमूमन सोचते विचारते नहीं हैं। लेकिन इसके बारे में सोचना चाहिए। हालांकि लोग वसीयत के बारे में सोचते भी हैं, कि अपने पैसों का इस्तेमाल कैसे करना है, संपत्ति का वितरण कैसे होगा। लेकिन वो केवल एक पहलू है, कभी आपने सोचा है कि आपकी मौत के बाद आपके फेसबुक की तस्वीरों का क्या होगा।
सोशल नेटवर्किंग साइट फेसबुक को और प्रभावी बनाने के लिए लाइक बटन के साथ बड़ा बदलाव होने जा रहा है। लाइक बटन को ज्यादा भावनात्मक बनाते हुए उसके साथ छह तरह के भाव जोड़े जाएंगे। इसके जरिए किसी पोस्ट पर यूजर्स प्यार, हंसी, खुशी, आश्चर्य, दुख और नाराजगी जाहिर कर सकेंगे। इसके लिए लाइक बटन को थोड़ा ज्यादा समय तक प्रेस करने के बाद ये छह ‘एमोजी’ (भावना को प्रदर्शित करने वाले आइकन) आएंगे, जिसमें से आपको अपने लिए उपयुक्त का चुनाव करना होगा। इसके बाद स्टेटस में लाइक्स, लव्स और एंगर्स काउंट हो सकेंगे।
अमरीका में एक मां का अपनी 13 साल की बेटी को डांटते हुए एक वीडियो वायरल हो रहा है। इस 13 साल की लड़की का कसूर इतना था कि उसने फ़ेसबुक अकाउंट पर अपनी उम्र 19 साल की बताई थी। इससे नाराज़ होकर इस लड़की की मां ने एक वीडियो बनाया जिसमें वे इस लड़की से उसकी असल उम्र पूछ कर उसे लताड़ रही है। लेकिन क्या इस तरह से किसी किशोरी को सार्वजनिक तौर पर शर्मिंदा करना सही है? इस महिला का नाम वेल स्टार्क्स है और वो उसकी 13 साल की बेटी के फ़ेसबुक पर अपनी उम्र 19 साल बताने को लेकर नाराज़ है। महिला किशोरी से बार-बार कैमरे की तरफ देखने और ये बताने के लिए कहती हैं कि उसकी असल उम्र 13 साल है न कि 19।
इन दिनों ज्यादातर स्मार्टफोन एक जैसे लगते हैं और बहुत सारे स्मार्टफोन अपनी अलग पहचान नहीं दिखा पाते हैं। असाधारण ट्रांसलूसेंट रियर सेल लूमिया 540 डुअल सिम के कारण उन कुछ स्मार्टफोन में से है, जो अलग दिखते हैं। यह स्मार्टफोन ऑरेंज या व्हाइट, इलेक्ट्रिक ब्लू और मैटे ब्लैक में उपलब्ध है। इस फोन का मैटेरियल और कंस्ट्रक्शन क्वालिटी असाधारण है। ऑन स्क्रीन बटन्स के इस्तेमाल की वजह से फोन का फ्रंट फेस स्टील्थी ब्लैक है। वॉल्यूम और पावर बटन दाहिने ओर है और माइक्रो यूएसबी पोर्ट बाटम पर और हेडसेट सॉकेट टॉप पर है। कैमरा लेंस रियर यानी पीछे लगा है और साथ में फ्लश भी है। लूमिया 540 डुयल सिम पर्याप्त हल्का है और जिससे इसका उपयोग थकाऊ नहीं होता है। कैमरा मॉड्यूल की तरफ माइक्रो एसडी कार्ड है। लेकिन दो माइक्रो सिम स्लॉट बैटरी कंपार्टमेंट की सिरे पर है। माइक्रोसॉफ्ट फिक्स्ड यूएसबी केबल के साथ चार्जर से युक्त है। ऐसे में आप अपने डाटा आसानी से ट्रांसफर कर सकते हैं।
क्या आप अपने ट्वीट को ज्यादा से ज्यादा लोगों तक पहुंचाना चाहते हैं तो सिर्फ मजाकिया और दिलचस्प बातों भर से काम नहीं चलेगा। इसके लिए आपको ट्विटर पर कुछ और भी आजमाना होगा। हाल ही में 20 लाख ट्वीट पर की गई एक रिसर्च में पाया गया है कि उन ट्वीट को लोग ज्यादा तवज्जो देते हैं जिन ट्वीट में ईमेज और हैशटैग का सही इस्तेमाल किया जाता है। ऐसे ट्वीट को अधिक रीट्वीट और फेवरेट बनाया जाता है। डिजिटल मार्केटिंग एजेंसी स्टोन टैम्पल कंसल्टिंग के मुताबिक जिन ट्वीट में तस्वीरें, हैशटैग और लिंक इस्तेमाल किया गया, इन ट्वीट पर लोगों ने ज्यादा दिलचस्पी दिखाई। ‌मीडिया ट्विट 68 फीसदी रीट्वीट हुए जबकि केवल टेक्‍स्ट ट्वीट को 30 फीसदी ही रीट्वीट किया गया। सा‌थ ही ईमेज वाले ट्विट 74 फीसदी फेवरेट ट्विट बने जबकि केवल टेक्‍स्ट वाले ट्विट 38 फीसदी ही फेवरेट बने। हैशटैग वाले ट्वीट को 49 फीसदी और बिना हैशटैग वाले ट्वीट को 32 फीसदी रीट्वीट किया गया।
सोशल नेटवर्किंग साइट फेसबुक पहले ही एंड्रॉयड, आईओएस और विंडोज फोन यूजर्स के लिए अलग मैसेंजर ऐप की व्यवस्‍था कर चुकी है। अगर मोबाइल यूजर्स फेसबुक के जरिए चैटिंग का आनंद उठाना चाहते हैं तो फेसबुक मैसेंजर ऐप डाउनलोड करना अनिवार्य है। अब फेसबुक ने मैसेंजर का वेब वर्जन भी लॉन्च कर दिया है यानी अब आप अपने कंप्यूटर पर भी इसका इस्तेमाल कर सकते हैं। अब आपको दोस्तों से चैट करने के लिए facebook.com पर लॉगइन करने की जरूरत नहीं होगी। आप बिना फेसबुक ओपन किए केवल मैसेंजर के जरिए अपने दोस्तों के साथ मैसेज चैट कर सकते हैं। Messenger.com लॉन्च करने के बाद कयास लगाए जा रहे थे कि कंपनी facebook.com से मैसेज ऑप्शन हटा सकती है, लेकिन कंपनी ने इन पर विराम लगाते हुए कहा है कि facebook.com पर भी चैटिंग की सुविधा सामान्य बनी रहगी।
फ़ेसबुक के मार्क ज़करबर्ग ने अपनी इंटरनेट डॉट ओआरजी पहल का विस्तार करने का ऐलान किया है। सोशल मीडिया साइट के इस कदम को नेट न्यूट्रैलिटी के ख़िलाफ़ बताते हुए इसका भारत और कई अन्य जगहों में भी भारी विरोध हो रहा है। इंटरनेट डॉट ओआरजी अपने साझीदार मोबाइल नेटवर्क के सब्सक्राइबर्स को कुछ ऑनलाइन साइटों को बिना किसी अतिरिक्त शुल्क दिए इस्तेमाल करने की सुविधा देता है। इसके लिए लोगों को ख़ास एंड्रॉयड ऐप, इंटरनेट डॉट ओआरजी वेबसाइट, फ़ेसबुक के अपने एंड्रॉयड ऐप या ओपरा मिनी ब्राउज़र का इस्तेमाल करना होगा। इसका विरोध सेव दि इंटरनेट डॉट इन से जुड़े निखिल पाहवा कहते हैं, "फ़ेसबुक डॉट ओआरजी की प्रतियोगी प्रवृत्ति को देखते हुए अगर मेरा प्रतियोगी उस पर है तो मैं भी उस पर जाने को मजबूर हो जाऊंगा।"
भारत के प्रधानमंत्री नरेंद्र मोदी अपने निजी ट्विटर खाते @narendramodi पर कुल 1213 अकाउंट को फ़ालो करते हैं। इनमें से अधिकतर भारतीय जनता पार्टी के बड़े नेताओं, पार्टी की अलग-अलग इकाइयों और कार्यकर्ताओं के अकाउंट हैं। कार्यकर्ताओं में भी अधिकतर बीजेपी के आईटी सेल या संवाद सेल से जुड़े हैं। नरेंद्र मोदी राष्ट्रीय स्वयं सेवक संघ के अधिकारिक अकाउंट, संघ के मुखपत्र 'पॉच्जन्य' और 'द वीकली ऑर्गेनाइज़र' समेत संघ के कार्यकर्ताओं के अकाउंट को भी फ़ॉलो करते हैं। हालांकि वे विपक्षी दलों के एक भी नेता को फ़ालों नहीं करते हैं। मोदी दुनियाभर में भारत के दूतावासों के अधिकारिक अकाउंट और अलग-अलग मंत्रालयों के अधिकारिक अकाउंट को भी फ़ॉलो करते हैं।
भारत में एलटीई (LTE) स्मार्टफोन की श्रेणी में आते हुए माइक्रोमैक्स ने भी अपना पहला 4G स्मार्टफोन माइक्रोमैक्स कैनवस नाइट 2 (Micromax Canvas Knight 2) लॉन्च कर दिया है। 4जी सपोर्ट वाले इस फोन की कीमत 16,299 रुपए तय की गई है। माइक्रोमैक्स कैनवस नाइट 2 को 64 बिट क्वॉलकॉल स्नैपड्रेगन 615 ऑक्टाकोर प्रोसेसर पर पेश किया गया है। माइक्रोमैक्स कैनवस नाइट 2 में पांच इंच (1080x1920 पिक्सल) एचडी एमोलेड डिस्‍प्ले दिया है। यह एंड्रॉयड ऑपरेटिंग सिस्टम 5.0 लॉलीपॉप आधारित है। फोन की इंटरनल मैमोरी 16 जीबी और इसमें 2 जीबी की रैम है। माइक्रोएसडी कार्ड के जरिए 32 जीबी तक मैमोरी को बढ़ाया जा सकता है। फोटोग्रफी के लिए एलईडी फ्लैश सहित 13 मेगापिक्सल ऑटोफोकस रियर 5 मेगापिक्सल सेकेंडरी कैमरा दिया गया है। बैटरी बैकअप के लिए इसमें 2260एमएएच की बैटरी है। फोन में ढेर सारे एप्लिकेशन प्रीलोडेड हैं। कनेक्टिविटी के लिए ब्लूटूथ, वाई-फाई सपोर्ट मौजूद है।
फेसबुक, टि्वटर और लिंक्डइन के अलावा अब आप भारत के प्रधानमंत्री नरेंद्र मोदी से मोबाइल ऐप के जरिए भी जुड़ सकते हैं। प्रधानमंत्री नरेंद्र मोदी अपने नाम से एंड्रॉयड यूजर्स के लिए मोबाइल ऐप लॉन्च की है। 'नरेंद्र मोदी' नाम की इस ऐप को एंड्रॉयड यूजर्स गूगल प्ले स्टोर से मुफ्त डाउनलोड कर सकते हैं। नरेंद्र मोदी ने इस ऐप की जानकारी ट्विटर पर दी है। साथ ही ऐप को डाउनलोड करने का लिंक भी शेयर किया है। भारत के प्रधानमंत्री नरेंद्र मोदी अपने निजी ट्विटर खाते @narendramodi पर कुल 1219 अकाउंट को फालो करते हैं। इनमें से अधिकतर भारतीय जनता पार्टी के बड़े नेताओं, पार्टी की अलग-अलग इकाइयों और कार्यकर्ताओं के अकाउंट हैं। कार्यकर्ताओं में भी अधिकतर बीजेपी के आईटी सेल या संवाद सेल से जुड़े हैं।
अमेरिका ने ड्रोन हमलों का प्रयोग आतंकवादियों के खिलाफ हमलों के लिए शुरू किया, लेकिन फेसबुक के मुखिया मार्क जुकरबर्ग ने धरती के चारों तरफ करीब 60 से 90 हजार फुट की ऊंचाई पर सौर ऊर्जा से चलने वाले 1000 ड्रोन स्थापित करने की योजना बना ली है। वी-आकार वाले इंसान के बिना ऑपरेट होने वाले इस ड्रोन के पंखे बोइंग-767 जितने बड़े होंगे और वजन एक छोटी कार से भी कम होगा। लेजर बीम द्वारा पृथ्वी पर दूर दराज के लोगों को इंटरनेट से जोड़ने वाले इस ड्रोन को मार्क जुकरबर्ग ने एकिला का नाम दिया है, जिसका अर्थ है ज्युपीटर (वृहस्पति ग्रह) की बिजलियों को आसमान की ऊंचाई तक ले जाने वाली चील। एक पत्रकार वार्ता में उन्होंने बुधवार को बताया कि फेसबुक ने मैसेन्जर के लिए किस तरह से कोड खोला और मोबाइल मैसेज एप शुरू किया। उन्होंने बताया कि ये ड्रोन लम्बे समय तक आसमान में सक्रिय रहेंगे। उन्हें वापस धरती पर लैंड कराया जा सकता है, जिसके बाद दुबारा आसमान पर ये अपना काम शुरू कर सकते हैं।
फेसबुक ने अपनी वेबसाइट पर पोस्ट किए जाने वाले वीडियो पर चेतावनी देनी शुरू कर दी है। इस चेतावनी में कहा जा रहा है कि यह सामाग्री 'स्तब्ध, आहत और विचलित करने वाली' हो सकती है। इस अलर्ट के बाद ऐसा वीडियो आम वीडियो के उलट उपभोक्ता के फीड में अपने आप नहीं चालू होगा। ऐसे वीडियो को देखने के लिए उस पर क्लिक करना होगा। फेसबुक के नए बदलाव के तहत 18 वर्ष से कम उम्र के उपभोक्ता विचलित कर सकने वाले वीडियो और तस्वीरों को नहीं देख सकेंगे। फ़ेसबुक ने ये क़दम सुरक्षा संबंधी आंतरिक सलाहों के मद्देनज़र उठाया है। शार्ली एब्डो में हमले के बाद शार्ली एब्डो पत्रिका में हुए हमले में मारे गए लोगों के प्रति श्रद्धांजलि व्यक्त करते लोग। पिछले हफ़्ते फ्रांस की राजधानी पेरिस में शार्ली एब्डो पत्रिका के दफ़्तर में हुए हमले में मारे गए पुलिसकर्मी अहमद मराबत को गोली मारने का वीडियो ऐसी चेतावनी के साथ दिखाए जाने वाले सबसे प्रारंभिक वीडियो में से एक है। पिछले कुछ सालों में हिंसा और नग्नता वाली सामाग्री को पोस्ट किए जाने को लेकर फ़ेसबुक की लगातार आलोचना की जाती रही है। फ़ेसबुक ने दिसंबर से ही इस योजना पर काम करना शुरू कर दिया था। फ़ेसबुक की प्रवक्ता ने बीबीसी से कहा, "जब कोई फ़ेसबुक पर कोई सामाग्री शेयर करता है तो हम उम्मीद करते हैं कि वो पूरी ज़िम्मेदारी से ऐसा करेगा, साथ ही वो इस बात का भी ध्यान रखेगा कि कौन लोग उस सामाग्री को देख सकते हैं।"
ट्राई ने सब कुछ ट्राई कर लिया, सरकार ने कानून बना लिए, अदालतों ने टेलीमार्केटिंग के ख़िलाफ़ जुर्माना लगाया और मोबाइल फ़ोन इस्तेमाल करने वालों ने सारे दरवाज़े खटखटा लिए लेकिन टेलीमार्केटिंग कॉल अब भी बंद नहीं हो पाई हैं। ट्राई (टेलीकाम रेगुलेटरी अथॉरिटी ऑफ़ इंडिया) के पास लंबा चौड़ा क़ानून है लेकिन उसका भी कहना है कि लोग टेलीमार्केटिंग कॉल के बारे में उससे शिकायत नहीं करते हैं। अब लगता है कि मोबाइल फ़ोन ग्राहकों को अपनी लड़ाई खुद ही लड़नी पड़ेगी। आइए आपको बताते हैं कि आप अलग अलग फ़ोन में अनचाहे कॉल कैसे ब्लॉक कर सकते हैं।
फेसबुक के सीईओ मार्क जुकरबर्ग भी अपने घर को आयरन मैन की तरह Jarvis की मदद से कंट्रोल करना चाहते हैं और वे इस प्रयास में कुछ हद तक कामयाब भी हो गए हैं। 
सोशल नेटवर्किंग साइट फेसबुक यूजर्स की संख्या 1.39 बिलियन यानि 1 अरब 39 करोड़ पार कर चुकी है। दुनिया का सबसे बड़ा सच यह है कि एक दिन सबको मरना है। इसके बाद आपके फेसबुक अकाउंट का क्या हाल होगा क्या आपने कभी इसकी कल्पना की है। फेसबुक ने इस बात पर भी ध्यान देना शुरू कर दिया है। फेसबुक ने इसके लिए 'legacy contact' फीचर की घोषणा की है। इस फीचर के जर‌िए आप विरासत के तौर पर अपना फेसबुक अकाउंट अपने परिवार के सदस्य या किसी दोस्त को सौंप सकते हैं। आपके द्वारा चयनित व्यक्ति आपके बाद भी फेसबुक पेज को नियंत्रित कर सकता है।
कई बार फेसबुक पर आपकी फ्रेंडलिस्ट कम होती जाती है और इतने सारे लोगों में ये पता लगाना मुश्किल होता है कि किसने आपको अपनी फ्रेंडलिस्ट से बेदखल किया। आप चाह कर भी नहीं जान पाते क‌ि आपका कौन सा दोस्त आपसे ऊब रहा है या परेशान है। ऐसे में आपकी जानकारी के बगैर ही कई दोस्त आपको अनफ्रेंड कर देते हैं और आपको पता भी नहीं चल पाता। लेकिन अब अनफ्रेंड होने की जानकारी आपके पास होगी और वो भी तुरंत। 'हू डिलीट मी ऑन फेसबुक' नाम के इस ऐप से आपको अब बड़ी राहत मिलने वाली है। ये ऐप आपको बड़ी आसानी से बता देगा कि किसने आपको कब अनफ्रेंड किया। इस ऐप को इंग्लैड के ऐक्सटेर के एप डेवलपर ऐंथोनी कुस्क ने बनाया है। ये एप एंड्रॉएड और आईफोन हैडसेट दोनों पर ही काम करेगा। इसे आप किसी भी वक्त फ्री में डाउनलोड कर सकते हैं।
अगर आपकी फेसबुक फीड में पॉर्न वीडियो लिंक दिखाई दे रहा है तो सावधान हो जाएं। फेसबुक यूजर्स को यह चेतावनी दी गई है कि वे ऐसे किसी पॉर्न लिंक पर क्लिक ना करें। दरअसल पॉर्न लिंक के रूप में सोशल नेटवर्क पर मालवेयर प्रसारित ‌किया गया है। पिछले दो दिनों में इस तरह के पॉर्न लिंक पर क्लिक करने से करीब 110,000 यूजर्स के कंप्यूटर प्रभावित हुए हैं। इस तरह का वीडियो आपको आपके किसी दोस्त के अकाउंट से शेयर किया हुआ दिखाई देता है। इस लिक पर क्लिक करते ही एक नया वेब पेज खुलता है। इस पेज पर कुछ देर तो वीडियो चलता है इसके बाद आपकी स्क्रीन पर एक फ्लैश अपडेट डाउनलोड करने के लिए मैसेज दिखाई देता है। आप जैसे ही इस लिंक पर क्लिक करते हैं आपके कंप्यूटर पर ट्रोजन नाम का वायरस इंस्टॉल हो जाता है। एक बार इस वायरस की चपेट में आने के बाद आपकी समस्या और ज्यादा बढ़ जाती है। यह वायरस आपके अकाउंट से आपके 20 फ्रेंड को टैग करते हुए पॉर्न वीडियो के लिंक भेजता है उनकी टाइम लाइन पर भेजता है।
दुनिया की लोकप्रिय माइक्रोब्लॉगिंग सर्विस ट्विटर ने डायरेक्ट मैसेज करने की सुविधा शुरू की है। इसके जारिए यूजर्स ट्विटर पर मौजूद उन लोगों से भी प्राइवेट मैसेज प्राप्त कर सकते हैं जिन्हें आप फॉलो भी न कर रहे हों। इससे पहले ट्विटर पर किसी को डायरेक्ट मैसेज भेजने या प्राप्त करने के लिए उसे फॉलो करना होता था। अब यजूर्स अपनी अकाउंट सेटिंग्स को बदलकर किसी भी ट्विटर यूजर से सीधे मैसेज प्राप्त कर सकते हैं। ऐसे लोगों से भी जो आपको फॉलो नहीं करते हैं। ट्विटर ने इस नई सुविधा का 2013 में पहली बार कुछ चुनिंदा उपयोगकर्ताओं के साथ टेस्ट किया। लेकिन तब इसे सार्वजनिक नहीं किया गया था। वेबसाइट 'टेकक्रंच' की रिपोर्ट के अनुसार, ट्विटर ने इस सुविधा को अब सभी के लिए शुरू कर दिया है। ट्विटर अपनी इस नई सुविधा को सभी तक पहुंचाने के लिए एंड्रॉयड और आईओएस स्मार्टफोन यूजर्स के लिए प्रोफाइल पेज में डायरेक्ट मैसेज का एक बटन पेश करेगी। साल 2014 अंत तक ट्विटर पर एक्टिव यूजर्स की संख्या 28 करोड़ 80 लाख हो चुकी है। ट्विटर पर प्रतिदिन करीब 50 करोड़ ट्वीट किए जाते हैं।
जल्द ही आपको साफ-सुथरे रेलवे कोच में यात्रा का आनंद मिलेगा। बस आपको आपने फोन उठना है और एक ऑनलाइन शिकायत दर्ज करनी होगी, शिकायत के कुछ मिनट के अंदर रेलवे कोच को साफ कर दिया जाएगा। मोदी सरकार के 'स्वच्छ भारत' मिशन के अन्तर्गत रेलवे सभी लंबी दूरी की ट्रेनों के लिए 'क्लिन मॉय कोच ' मोबाइल ऐप लॉन्च करेगा। इस ऐप के जरिए कोई भी रेलयात्री कोच की गंदगी से संब‌ंधित‌ शिकायत दर्ज कर सकता है। यात्री के शिकातय के 15 मिनट के भीतर कोच को साफ कर दिया जाएगा।, सेंट्रल रेलवे में टेस्टिंग के बाद इस योजना को सभी लंबी दूरी के ट्रेन में लागू किया जाएगा। इससे ट्रेनों कोच और शौचालय की शीघ्र सफाई सुनिश्चित करेगा। इस ऐप के जरिए यात्रियों को फटाफट हाउसकीपिंग की सुविधा मिलेगी।
फेसबुक चैटिंग अब ज्यादा दिलचस्प और आसान होने जा रही है। फेसबुक चैटिंग के दौरान मैसेज टाइप करने के भी जरूरत नहीं होगी। जी हां, फेसबुक ने अपनी मैसेंजर ऐप के लिए एक ऐसे फीचर की घोषणा की है जिसके जरिए यूजर वॉयस टू टेक्‍स्ट मैसेज भेज सकते हैं। इसका मतलब यह हुआ कि फेसबुक यूजर्स अपनी फ्रेंडलिस्ट में शामिल जिस भी व्यक्ति से बात करना चाहते हैं, उसे ऑडियो के रूप में रिकॉर्ड करके भेज सकेंगे। इसके बाद फेसबुक ऑडियो क्लिप में दर्ज बातों को लिखित भाषा में बदल देगा। फेसबुक के डेविड मार्कस ने एक ऑफियल पोस्ट में बताया कि नए फीचर का इस्तेमाल बेहद आसान होगा। इसके जरिए यूजर्स को मैसेंजर पर दिए 'माइक्रोफोन' के आइकन पर क्लिक करना होगा। फिर अपनी बात रिकॉर्ड करके दोस्तों को ऑडियो क्लिप भेजनी होगी। मैसेज रिसिव करने वाले व्यक्ति के मोबाइल फोन या कंप्यूटर पर पहुंचते ही यह ऑडियो क्लिप लिखित संदेश में बदल जाएगा। फिलहाल अभी इस फीचर की टेस्टिंग जारी है, इसलिए इस फीचर का इस्तेमाल चुनिंदा यूजर्स के पास ही है। जैसा कि आप जानते हैं फेसबुक ने कुछ महीने पहले ही फेसबुक से मैंसेजर सर्विस अलग कर चुका है। मोबाइल यूजर्स पहले एक ही ऐप (फेसबुक) पर चैटिंग व स्टेटस अपडेट कर सकते थे, लेकिन अब चैटिंग के लिए उन्हें फेसबुक मैंसेजर ऐप को इंस्टाल करना होता है। मार्कस के मुताबिक व्हॉट्सऐप, वीचैट, हाइक और लाइन जैसे मैसेजिंग एप्लिकेशन से मिल रही चुनौतियों के बीच फेसबुक कई नए फीचर पर काम कर रहा है।
सोशल नेटवर्किग साइट फेसबुक अपनी साइट को नया बनाए रखने के लिए लगातार नए-नए प्रयोग करती रहती है। फेसबुक ने अब न्यूज फीड में बदलाव करने की तैयारी कर ली है। फ्रेंडलिस्ट में परिचित के अलावा कई अपरिचित लोग भी जुड़ जाते हैं, ऐसे में अधिक दोस्त होने पर रिश्तेदारों या करीबी दोस्तों के टाइमलाइन पर कई अपडेट्स और नोटिफिकेशन जैसे कहीं खो जाते हैं। वैसे तो टाइमलाइन पर मोस्ट रीसेंट को चुनने का विकल्प मौजूद है, लेकिन फ्रेंडलिस्ट में मौजूद सभी दोस्तों के लाइक्ड पेजेज के अपडेट्स से करीबी दोस्तों के नोटिफिकेशन और अपडेट्स काफी नीचे चले जाते हैं। फेसबुक के इस बदलाव से आप सभी अपडेट्स आसानी से देख सकते हैं।
ट्विटर का लाइव वीडियो स्ट्रीमिंग एप्लिकेशन पेरिस्कोप अब गूगल के एंड्रॉयड पर भी मिलेगा। मार्च में ही इस एप्लिकेशन को एप्‍पल स्टोर पर लॉन्‍च किया गया था। इसका प्रतिद्वंदी एप्लिकेशन मीरकैट मई की शुरुआत में ही गूगल स्टोर पर आ चुका है। ट्विटर ने इसी साल जनवरी में पेरिस्कोप को ख़रीदा था। ट्विटर का दावा है कि ऐप स्टोर पर आने के पहले सप्ताह में ही इसे 10 लाख से ज़्यादा बार डाउनलोड किया गया। दोनों ही एप्लिकेशन मोबाइल फ़ोन पर लाइव वीडियो दिखाते हैं। वीडियो देख रहे लोग टेक्स्ट संदेश भी दे सकते हैं जो स्क्रीन पर लाइव दिखते हैं। इन ऐप की लोकप्रियता तो बढ़ रही है लेकिन विशेषज्ञों का कहना है कि ऐसी सेवाओं में बहुत अधिक मोबाइल डाटा ख़र्च होता है।
बॉलीवुड अभिनेता अमिताभ बच्चन को सोशल मीडिया पर्सन ऑफ द ईयर अवॉर्ड से सम्मानित किया गया है। 72 वर्षीय बच्चन बेहद सक्रिय सोशल मीडिया यूजर और ब्लॉगर हैं। इंटरनेट एंड मोबाइल एसोसिएशन ऑफ इंडिया (आईएएमएआई) ने उन्हें इस अवॉर्ड से नवाजा है। इसके लिए बच्चन ने अपने ऑनलाइन प्रशंसकों का शुक्रिया अदा किया है, जिन्हें वह प्यार से ‘एक्सटेंडेड फैमिली’ कहते हैं। उन्होंने अपने ब्लॉग में लिखा है कि भारत के लिए सोशल मीडिया का एक एसोसिएशन है आईएएमएआई, जिसने मुझे सोशल मीडिया पर्सन ऑफ द ईयर अवॉर्ड से सम्मानित किया है और यह सब आप सभी की वजह से संभव हो पाया है। 18 वर्ष से कम उम्र वाले नहीं देख पाएंगे फेसबुक पर ये वीडियो आईएएमएआई ने बच्चन को उनके घर पर ही इस अवॉर्ड से सम्मानित किया, क्योंकि वह इसके लिए दिल्ली में आयोजित होने वाले समारोह में हिस्सा नहीं ले पाएंगे। इसमें बच्चन को अवॉर्ड दिए जाने का वीडियो दिखाया जाएगा। अपने कामों में व्यस्त होने के बावजूद बच्चन सोशल मीडिया के जरिए हमेशा अपने प्रशंसकों से जुड़े रहते हैँ। ट्विटर पर उनके एक करोड़ से ज्यादा फॉलोवर्स हैं।
इंटरनेट की धीमी स्पीड को देखते हुए फेसबुक ने यूजर्स के लिए फेसबुक ऐप का हल्का वर्जन फेसबुक लाइट लॉन्च किया है। 'फेसबुक लाइट' के जरिए यूजर्स धीमे मोबाइल नेटवर्क पर बिना रुकावट फेसबुक चला पाएंगे। कंपनी ने पहले इस ऐप को यूरोप में उतारा। इसके बाद 4 जून को लातिनी अमरीका, अफ़्रीका और अमरीका के बाज़ारों में पेश किया गया। अब इसे भारत और फिलिपीन्स में लाया गया है। फेसबुक का कहना है कि फेसबुक लाइट ऐप सबसे कम इंटरनेट स्पीड पर भी फेसबुक की स्पीड को प्रभावित नहीं करेगा और काफी तेजी से काम करता है। फेसबुक की नई एप्लिकेशन मोबाइल में 1 एमबी से भी कम स्पेस लेती है। इस ऐप के इस्तेमाल से इंटरनेट की खपत भी कम होगी।
पिछले साल मैं चंदौली गया था, जो उत्तर भारत का एक छोटा सा गांव है और कुछ समय पहले ही इंटरनेट से जुड़ा था। गांव की एक कक्षा में मुझे मौका मिला बच्चों के उस समूह से बात करने का, जो इंटरनेट का इस्तेमाल करना सीख रहे थे। ये एक अद्भुत अनुभव था। ये सोचना कि इस छोटे से कमरे में कोई एक ऐसा छात्र हो सकता है जिसके पास ऐसा कोई बड़ा आइडिया हो जो दुनिया को बदल सकता है और अब वो ऐसा कर सकते हैं इंटरनेट के ज़रिए। इंटरनेट आर्थिक और सामाजिक प्रगति के अत्यंत शक्तिशाली औज़ारों में से एक है। यह लोगों को मौका, ज्ञान और नौकरियां दिलाता है। यह समाज के उन लोगों को आवाज़ देता है जिनके पास कोई आवाज़ नहीं है और ये उन लोगों को जोड़ता है जिनके पास स्वास्थ्य और शिक्षा के महत्वपूर्ण संसाधन हैं। मैं मानता हूं कि दुनिया के हर व्यक्ति को ये मौके मिलने चाहिए। कई देशों में इंटरनेट कनेक्टिविटी के सामने बड़ी आर्थिक और सामाजिक बाधाएं हैं। इंटरनेट हर आदमी के बजट में नहीं है और कई जगहों पर इसकी महत्ता के बारे में जानकारी भी कम है। महिलाओं और गरीबों को तो इससे वंचित रखे जाने की आशंका सबसे अधिक होती है और इस कारण उनका सशक्तिकरण भी रुक जाता है। यही वजह है कि हमने internet.org बनाया था। यह हमारा प्रयास था पूरी दुनिया को जोड़ने का।
डिजिवाइव की ओर से मोबाइल पर मनोरंजन की पसंदीदा जगह nexGTv ने फ्रेंच ओपन 2015 के 114वें संस्करण के प्रसारण का एक्सक्लूसिव मोबाइल और डिजिटल अधिकार हासिल किया है। दुनियाभर के टेनिस खेल प्रेमी 24 मई से 07 जून तक चलने वाले इस टूर्नामेंट के हर शॉट, सर्व, वॉली और खेल का मजा अपने मोबाइल हैंडसेट पर ले सकेंगे। वहीं पीसी/लैपटॉप और टैबलेट्स पर खेल का मजा लेने के इच्छुक लोग भी nexGTv पर एक बार साइन इन कर फ्रेंच ओपन 2015 का बिना किसी बाधा के सीधा प्रसारण देख सकेंगे। डिजिवाइव के निदेशक और सीईओ जी.डी. सिंह ने कहा, "nexGTv पर हमारा प्रत्येक प्रयास अपने दर्शकों का मनोरंजन करना है। हमें देश में प्रत्येक टेनिस खेल प्रेमी के लिए फ्रेंच ओपन का सीधा प्रसारण की सुविधा उपलब्ध कराते हुए बेहद खुशी हो रही है। अन्य खेलों की तरह टेनिस के प्रति आकर्षण तेजी से बढ़ रहा है और क्रिकेट की तरह टेनिस में भी जबरदस्त प्रतिस्पर्धा है और गतिविधियों से भरे इस खेल में खिलाड़ी को पूरी तरह से चुस्त दुरुस्त रहने की जरूरत होती है। हमें विश्वास है कि दर्शक रीयल टाइम में अपने मोबाइल पर इस अनुभव को पसंद करेंगे और अपने पसंदीदा खिलाड़ी की जीत का जश्न मनाएंगे। विश्व के प्रमुख चार ग्रैंड स्लैम टूर्नामेंटों में से एक फ्रेंच ओपन की छटा अन्य टूर्नामेंटों से अलग है। इसकी अनूठी सतह और पांच सेटों में पुरुषों के सिंगल मैचों, जिसमें फाइनल सेट में टाईब्रेक नहीं होता, की वजह से यह सबसे रोमांचकारी टेनिस टूर्नामेंटों में से एक है।" टूर्नामेंट के प्रति अगाध प्रेम रखने वालों के लिए पूरी चैंपियनशिप में 128 सिंगल मैच और 64 डबल मैच होने हैं जो दर्शकों के लिए nexGTv पर उपलब्ध होंगे। दर्शक इस शानदार चैंपियनशिप में राफेल नाडल और मारिया शारापोवा को 3.45 करोड़ डॉलर के पुरस्कार के पसीना बहाते हुए nexGTv ऐप पर देख सकते हैं। इस ऐप को वे एंड्रॉयड, आईओएस, विंडोज और तिज़ेन सहित सभी प्लेटफॉर्म से निःशुल्क डाउनलोड कर सकते हैं।
एप्पल ने ऐसा खास ऐप बनाया है जो महिलाओं को उनके पीरियड्स से जुड़े अपडेट देगा। हाल ही में आईओएस9 को लेकर हुई एप्पल की डबल्यूडबल्यूडीसी कॉंफ्रेंस में यह घोषणा की गई। एप्पल का हेल्थ ऐप आपके स्वास्थ्य से जुड़ी कई जानकारियां देने और आपकी दिनचर्या को सुधारने में मददगार है और इसका अपडेट औरतों के ल‌िए काफी अच्छा साबित होगा। काफी समय से शिकायत की जा रही थी कि एप्पल के हैल्थ ऐप में औरतों के मासिक चक्र से जुड़ी जानकारी नहीं है जबक‌ि ये औरतों के स्वास्थ्य से जुड़ा एक बड़ा मामला है। एप्पल ने इन शिकायतों पर गौर करते हुए पीरियड्स की जानकारी और अपडेट देने वाले ऐप की घोषणा की। एप्पल ने कहा कि इस ऐप को आईओएस में जोड़ा जाएगा। अब तक इस ऐप से सेहत से जुड़ी कई जानकारियां मिल सकती थीं जैसे आपको कितना वर्कआउट करने की जरूरत है या आपको दिन में कितने ग्लास पानी पीना चाहिए।
ये साल घटनाओं से भरा हुआ रहा और भारतीयों ने किसी भी अन्य देश की तुलना में ट्विटर पर सबसे अधिक सक्रियता दिखाई। यहां हम शीर्ष पर रहने वाले हैशटैग की सूची दे रहे हैं, जिन्होंने महत्वपूर्ण घटनाओं और विवादों की ओर सबका ध्यान आकर्षित कराया। 1. आम चुनावः #Results2014 और #PollDance 2014: भारत में लोगों ने आम चुनाव के नतीजों पर बहस के लिए जिस हैशटैग का इस्तेमाल किया, वो सबसे शीर्ष पर रहने वाला हैशटैग था। राजनीतिक दलों ने भी चुनाव नतीजों को साझा करने के लिए इसी हैशटैग #Results2014 का इस्तेमाल किया, जबकि लोगों ने राजनेताओं का मज़ाक़ उड़ाने के लिए #PollDance2014 हैशटैग का ख़ूब इस्तेमाल किया। चुनाव के नतीजे 16 मई को घोषित किए गए थे। प्रधानमंत्री नरेंद्र मोदी की पार्टी भारतीय जनता पार्टी को इस चुनाव में स्पष्ट बहुमत मिली थी।
डुअल सिम स्मार्टफोन की लोकप्रियता और बढ़ते चलन को देखते हुए अब ऐप्पल वालों ने भी इस दौड़ में शामिल होने की ठान ली है। फोर्ब्स की एक रिपोर्ट की मानें तो एप्पल वाले जल्द ही डुअल सिम स्मार्टफोन लॉन्च कर सकते हैं। हालांकि अभी इसे भारत में आने में वक्त लग सकता है, क्योंकि रिपोर्ट के अनुसार फिलहाल कंपनी ने इसके  लिए अमेरिका और चीन को ही चुना है। 
साइबर दुनिया का शब्द नेट न्यूट्रैलिटी अब वास्तविक दुनिया में भी लोगों को प्रभावित कर रहा है। एयरटेल के जीरो प्लान पर अगर विवाद न मचता तो शायद आम लोग इस शब्द से अभी कुछ दिन और अपरिचित रहते। हालांकि हमारा भले ही इससे अभी-अभी सामना हुआ हो पर दुनिया में एक दशक से अधिक समय से इस पर बहस चल रही है। नेट न्यूट्रैलिटी का मतलब है सभी को इंटरनेट पर समान सुविधा मिलना। इसका आशय आम आदमी, सरकार या बड़ी कंपनी, सबको इंटरनेट पर बिना किसी अतिरिक्त शुल्क के समान अवसर मिलने से है। कोलंबिया विश्वविद्यालय के मीडिया कानून के प्रोफेसर टिम वू ने सबसे पहले 2003 में नेट न्यूट्रैलिटी शब्द का प्रयोग किया था। इसका सिद्धांत फोन कनेक्शन से आया, जहां किसी नंबर को बिना किसी अतिरिक्त शुल्क के डायल किया जा सकता है। अपने देश की बात करें तो यहां दिसंबर 2014 में एयरटेल द्वारा एयरटेल जीरो प्लेटफार्म सर्विस शुरू करने के बाद लोग इस शब्द और इसके महत्व से परिचित हुए। एयरटेल के कदम को नेट न्यूट्रैलिटी के खिलाफ बताया गया। मामला बढ़ा तो दूरसंचार मंत्रालय ने जनवरी 2015 में नेट न्यूट्रैलिटी पर अधिकारियों की एक उच्च स्तरीय समिति गठित की और ट्राई ने मार्च 2015 में लोगों से ऑनलाइन सुझाव मांग लिए। ट्राई की इस पहल के अनुसार 24 अप्रैल तक लोग अपनी राय दे सकते हैं।
गूगल एक बार फिर से अपने नये एप्लीकेशन गूगल फोटो स्कैन के साथ मार्केट में हाजिर है। इसके माध्यम से किसी फिजिकल फोटोग्राफ को आसानी से स्कैन किया जा सकेगा।   गूगल कंपनी ने अपने आधिकारिक बयान में बताया कि इस एप्लीकेशन में एडिटिंग टूल का भी ऑप्शन होगा जो कि फोटोग्राफ के किनारों का आसानी से पता लगाने, फोटो को सीधा करने अनावश्यक चमक को कम करने आदि जैसी कई सुविधाओं से लैस होगा।  इस एप्लीकेशन के माध्यम से फोटो को एक टच के माध्यम से गूगल फोटोज में सेव भी किया जा सकेगा। इसके साथ ही इसमें फोटो को सर्च, शेयर और हाई क्वालिटी की फोटो का एक सुरक्षित बैकअप भी बनाया जा सकेगा। गूगल का यह एप्लीकेशन एंड्राएड, आईओएस और बेव प्लेटफार्म में भी उपलब्ध होगा। 
टेकलाइट सॉल्यूशंस प्राइवेट लिमिटेड ने एक बेजोड़ मोबाइल एप्लीकेशन हेबिज लॉन्‍च किया है। यह मोबाइल एप्लीकेशन ग्राहकों और कारोबारियों को रीयल टाइम चैट के माध्यम से आपस में जोड़ता है। हेबिट के माध्यम से ग्राहक एक क्लिक से अपनी जरूरत का कोई व्यवसाय सर्च और देख कर व्यवसायी से बातचीत शुरू कर सकता है। और बड़ी बात यह है कि इसके लिए ग्राहक को व्यक्तिगत विवरण देने की जरूरत नहीं है। वे उस व्यवसाय से जुड़ी सेवाओं, उत्पाद या उपलब्ध सहायता के बारे में आसानी से जानकारी ले सकते हैं। दूसरी ओर कारोबारी सेवा देने वाली कंपनी और प्रोफेशनल भी आसानी से क्लिक करते हुए अपना बिजनेस प्रोफाइल लिस्ट कर सकते हैं। वे पिक्चर, वीडियो और सेवा के पूरे विवरण को अपलोड कर सकते हैं और इन्हें नियमित रूप से अपग्रेड कर सकते हैं। इच्छुक ग्राहक आसानी से किसी कारोबार के बारे में सर्च कर सकते हैं और कारोबारी से चैट शुरू कर सकते हैं। हेबिज भारतेश छिब्बर ने तैयार किया है। वह खुद एक सक्षम और प्रगतिशील उद्यमी हैं।
तकनीक क्षेत्र की दिग्गज कंपनी एप्पल ने एक नए एप्लीकेशन की घोषणा की है जिसमें सॉन्ग स्ट्रीमिंग, म्यूज़िक वीडियो लाइब्रेरी और एक इंटरनेट रेडियो स्टेशन की सुविधा होगी। इसके अलावा इसमें कलाकार अपने रिलीज़ न हुए गाने या म्यूज़िक को साझा भी कर पाएंगे। एप्पल का म्यूज़िक ऐप यूजरों को कंपनी की आईट्यून्स म्यूज़िक लाइब्रेरी से गाने लेने की इजाज़त देगा और यह ऑफलाइन चलाने के लिए गाने को सेव भी करेगा। एप्पल की इस म्यूज़िक स्ट्रीमिंग सेवा से स्पॉटिफाई, टाइडल और दूसरे म्यूज़िक ऐप को चुनौती मिल सकती है।
सोशल नेटवर्किंग वेबसाइट फेसबुक और ट्विटर पर केंद्रीय मंत्रालयों के चाहने वालों की कमी नहीं है। किसी फिल्मी सितारे की तरह मंत्रालयों को भी सोशल मीडिया पर काफी पसंद किया जा रहा है। सरकार आम लोग से और आम लोग सरकार से इन प्लेटफॉर्म के जरिए तेजी से जुड़ रहे हैं। सभी केंद्रीय मंत्रालयों के ट्‍विटर फॉलोअरों की बात की जाए तो गृह मंत्रालय इस मामले में शीर्ष पर है जबकि फेसबुक पर विदेश मंत्रालय को सर्वाधिक पसंद किया जा रहा है। हालांकि, फेसबुक लाइक के मामले में प्रधानमंत्री नरेंद्र मोदी इन सभी मंत्रालयों से थोड़ा ऊपर हैं। ट्‍विटर पर भी प्रधानमंत्री कार्यालय के बड़ी संख्या में फॉलोअर हैं। 22 दिसंबर को मोदी के 2.62 लाख फेसबुक लाइक थे और उनके ट्‍विटर हैंडल एट पीएमओ इंडिया को 48 लाख लोग फॉलो करते हैं। मंत्रालयों में गृह मंत्रालय को 2.32 लाख लोग फॉलो करते हैं जबकि सूचना एवं प्रसारण मंत्रालय को 2.17 लाख लोग फॉलो करते हैं। इसके बाद विदेश मंत्रालय (1.95 लाख), रेल मंत्रालय (1.57 लाख), वाणिज्य एवं उद्योग मंत्रालय (61 हजार 924) और स्वास्थ्य एवं परिवार कल्याण मंत्रालय (35 हजार 500) के फॉलोअर हैं। एक अधिकारी ने कहा, 'सोशल मीडिया बड़े संचार माध्यम के तौर पर उभरा है। बड़ी संख्या में फेसबुक लाइक और ट्‍विटर फॉलोअर दर्शाते हैं कि लोग सरकार के साथ सीधे संपर्क में रहना चाहते हैं।' 5 स्मार्टफोन साल की शुरुआत में सैमसंग लॉन्च करेंगी! जहां ज्यादातर मंत्रालयों ने फेसबुक और ट्‍विटर जैसे सोशल मीडिया प्लेटफॉर्म पर अपनी उपस्थिति स्थापित कर ली है वहीं कुछ मंत्रालय अब भी बचे हैं जिनका इस लीग में शामिल होना बाकी है। सबसे कम ट्‍विटर फॉलोअर आदिवासी मामलों के मंत्रालय के हैं। उसके सिर्फ 39 फॉलोअर हैं जबकि पर्यावरण एवं वन मंत्रालय के 60 और शहरी विकास मंत्रालय के मात्र 88 फॉलोअर हैं। जब फेसबुक लाइक की बात आती है तो विदेश मंत्रालय (6.82 लाख) के साथ शीर्ष पर है। दूसरा सबसे अधिक लाइक सूचना एवं प्रसारण मंत्रालय (6.60 लाख) को हासिल है। इसके बाद वित्त मंत्रालय (6.28 लाख), रेल मंत्रालय (2.21 लाख), पर्यावरण एवं वन मंत्रालय (45 हजार 231) और मानव संसाधन विकास मंत्रालय (45004) का स्थान आता है। शहरी विकास मंत्रालय को सबसे कम 715 लाइक हासिल हैं जबकि नवीन एवं नवीकरणीय ऊर्जा मंत्रालय को (775) और जल संसाधन, नदी विकास एवं गंगा पुनर्जीवन मंत्रालय को (968) लाइक हासिल हैं।
जब से जियो आया है तब से सभी कंपनियां ऑफर्स की बरसात कर रही हैं। अब इसी कड़ी में एक नाम और जुड़ गया है। इस बार ऑफर दिया है बीएसएनएल ने। बीएसएनएल का यह ऑफर यूजर के लिए काफी फायदेमंद और दूसरी कंपनियों के लिए परेशानी साबित हो सकता है । 
ऐपल कंपनी ग्राहकों के लिए खास ऑफर लेकर आई है। स्मार्टफोन की दिग्गज कंपनी ने सिटीबैंक कार्ड पर आईपैड और अपने नए आईफोन मॉडल्स खरीदने पर छूट दी है। कंपनी आईफोन 7/ 7  प्लस और आईपैड खरदीने की प्लानिंग कर रहे ग्राहकों को डिस्काउंट दे रही है। कंपनी आईपैड प्रो और आईफोन 7 या 7 प्लस साथ खरीदने पर  23,000 तक का कैशबेक देगी। हालांकि कंपनी आईपैड एयर 2 के साथ आईफोन 7 या 7 प्लस स्मार्टफोन खरीदने वालों को भी 18,000 कैशबेक दे रही है। आईपैड मिनी 2 और 4 मॉडल्स के साथ आईफोन 7 या 7 प्लस स्मार्टफोन लेने पर ग्राहकों  के लिए 17,000 की छूट है। कंपनी कस्टमर को अपने स्टोर पर भी 5,900, 2,900 और 2,800 तक की ये सामान खरदीने पर छूट दे रही है। लेकिन कस्टमर को दोनो डिवाइस एक ही स्टोर से एक ही दिन खरीदना होगा। कंपनी का यह ऑफर सिर्फ 31 दिसंबर 2016 तक के लिए है।
अमूमन यात्री किसी रेलगाड़ी में टिकट बुक कराने से पहले यह जानने की कोशिश नहीं करते कि उसमें कितनी वेटिंग का टिकट अपने आप कंफर्म हो जाता है या वह गाड़ी औसतन समय पर चलती है या देरी से। अब रेलयात्री डाट इन (railyatri.in) नाम की कंपनी ने एक ऐसा मोबाइल एप्लिकेशन (ऐप) बनाया है, जिसमें यह सब जानकारी मिल जाती है। रेलयात्री डाट इन केसीईओ मनीष राठी ने बताया कि जब उनकी रिसर्च टीम ने इस बारे में जानकारी दी तो वह अचंभित रह गए। उसके बाद लगा कि यदि यह सब जानकारी लोगों को मिल जाए तो वह आसानी से अपनी यात्रा की योजना बना सकता है। इसलिए ऐप पर अब यह सब जानकारी उपलब्ध करा दी गई है। ऐप के सर्वे में बताया गया है कि सियालदह से नई दिल्ली आने वाली एसी दुरंतो एक्सप्रेस औसतन सवा दो घंटे देरी से चलती है। हावड़ा से नई दिल्ली आने वाली पूर्वा एक्सप्रेस रोज पांच घंटे से भी ज्यादा देरी से चलती है। इसी तरह हावड़ा नई दिल्ली सुपरफास्ट एक्सप्रेस भी रोज पांच घंटे से अधिक देरी से चलती है।
क्या आप अगले पांच साल तक जीवित रहेंगे? शायद इसका जवाब किसी के पास ना हो, लेकिन एक आसान से टेस्ट के आधार पर यह पता लगाया जा सकता है। तो चलिए इसका जवाब तलाशने के लिए मृत्यु परीक्षण किया जाए, यह टेस्ट 80% निश्चितता के साथ आप बता सकता है। जी हां, वैज्ञानिकों ने का दावा है कि उन्होंने अंकों के आधार पर सरल प्रश्नों का एक सेट तैयार किया है, जो आपके सही स्वास्थ्य का अनुमान लगाने का काम करता है, साथ ही यह 2020 तक जीवित रहने की संभावना की भविष्यवाणी करता है। मृत्यु दर जोखिम की भविष्यवाणी करने वाला स्कोर 40 और 70 वर्ष के बीच के आयु वर्ग के लोगों के लिए विशेष रूप से लागू होता है। इस टेस्ट के लिए आपको किसी शरीरिक जांच की आवश्यकता नहीं होती है, यहां आपको सिर्फ अपने स्वास्थ्य और वॉकिंग स्पीड जैसी चीजों से जुड़े कुछ बुनियादी सवालों के जवाब देने होते हैं। वैज्ञानिकों का कहना है कि धूम्रपान की आदतों और पल्स रेट व ब्लड प्रेशर के माप की तुलना में वॉकिंग स्पीड के आधार पर स्वंय की रिपोर्ट पुरुषों और महिलाओं दोनों में मौत जोखिम के एक मजबूत कारक है। अपसला विश्वविद्यालय, स्वीडन के सह लेखक एरिक इनगलसन का कहना है कि 'Ubble' वेबसाइट कोई भी ब्रिटेन का व्यक्ति यह टेस्ट दे सकता है। प्रश्नावली में पुरुषों को 13 सवालों के जवाब और महिलाओं को 11 सवालों के जवाब देने होते हैं।
बदलावों को लेकर सोशल नेटवर्किंग साइट फेसबुक काफी चर्चाओं में है। जनवरी, 2015 से कई बड़े बदलाव फेसबुक पर होंगे, फेसबुक ने अपने यूजर्स को ईमेल के जरिए और फेसबुक नोटिफिकेशन के जरिए इसकी जानकारी पहले ही दे दी थी। फेसबुक अपनी डाटा नीति, कुकीज पॉलिसी और शर्तों को अपडेट करेगा जिससे कि इसे समझने में लोगों को आसानी होगी। फेसबुक के नए बदलाव के दौर में फेसबुक संस्‍थापक मार्क जकरबर्ग को यूजर्स के ‌ओर से नए-नए सुझाव भी मिल रहे हैं। इस दौरान कई यूजर्स फेसबुक के साथ अपने विचार भी शेयर किए। यहां मार्क जकरबर्ग को 24 घंटों के लिए फेसबुक को पूरी तरह बंद करने का सुझाव दिया गया है। 5 स्मार्टफोन साल की शुरुआत में सैमसंग लॉन्च करेंगी! एंथनी फेरग्युसन नाम के एक शख्स ने सुझाव दिया है कि फेसबुक को साल में एक दिन 24 घंटे के लिए बंद रखा जाना चाहिए। इससे लोगों को असल जिंदगी के लोगों से बात करने को मिलेगा। यूजर का कहना है कि लोग इसका रचनात्मक कार्य करने में सदुपयोग करेंगे। इसके अलावा कैंडी क्रश सागा के लिए नोटिफिकेन को बंद करने के सुझाव दिए गए हैं।
टैक्सी सर्विस मुहैया कराने वाली ओला ने 'ओला क्रेडिट' पोस्टपेड सेवा फीचर को भारत में लांच कर दिया है। इसके जरिए ग्राहक राइड पूरी होने के बाद अपने बिल का भुगतान कर सकते हैं।
लंदन के एवेलीना चिल्ड्रेन अस्पताल में डॉक्टरों ने एक फ़्री ऐप लॉन्च किया है जो बच्चों की नींद को बेहतर करने में मदद करता है। उन्हें लगता है कि इससे ब्रिटेन के उन 20 लाख अभिभावकों को राहत मिलेगी जो अपने बच्चों की नींद को लेकर चिंतित रहते हैं और इससे एनएचएस (राष्ट्रीय स्वास्थ्य योजना) पर दबाव भी कम होगा। विशेषज्ञों का कहना है कि अच्छी नींद बच्चों के विकास और उनके बर्ताव के लिए महत्वपूर्ण है।
साल 2012 में कोरियाई पॉप गायक पी.एस.वाय (साय) के गाने 'गंगनम स्टाइल' ने दुनिया भर में धूम मचा दी थी। एक वक्त ऐसा आया था कि साय ने खुद कहा था, "मैं अब इस गाने से बोर हो चुका हूं और इसे गाने में मुझे कोई आनंद नहीं आता। क्या हम इसके आगे बढ़ सकते हैं?" लेकिन लगता है कि लोग इस गाने से आगे बढ़ने के मूड में नही हैं। 'गंगनम स्टाइल' एक बार फिर ख़बरों में है क्योंकि इस गाने ने यूट्यूब के सभी रिकॉर्ड तोड़ते हुए सबसे ज़्यादा बार देखे जाने वाले वीडियो के रूप में अपनी पहचान बना ली है। यूट्यूब भारत में काम करने वाले सत्या राघवन ने बीबीसी को बताया कि "हमने सोचा नहीं था कि कोई वीडियो इतनी बार देखा जाएगा कि 32 अंकों से ज़्यादा की ज़रूरत पड़ेगी लेकिन साय के वीडियो को 2,154,686,797 बार देखा जा चुका है और गिनती अभी चालू है। इतनी गिनती के लिए हमारे सिस्टम में जगह नहीं थी"। इस वीडियो से सीख लेते हुए यूट्यूब ने अब अपने सॉफ़्टवेयर को अपडेट किया है और अब उन्होंने अपनी गिनती को डबल कर दिया है। साय के 2015 में आने वाले गाने डैडी से भी सुपरहिट होने की भी उम्मीद की जा रही है।
वैज्ञानिकों ने स्मार्टफोन के लिए एक ऐसी एप्लिकेशन तैयार की है जो ऑटोमेटिक छात्रों के उत्तीर्ण अंक व ग्रेड बताने का काम करती है। यह पहला ऐसा ऐप है जो कॉलेज छात्रों के सेलफोन डेटा (स्टडी, पार्टी और अन्य आदतों) को ट्रैक करके रिजल्ट की भविष्यवाणी करने का काम करता है। इस ऐप के जरिए छात्र अपनी परफॉर्मेंस को बेहतर बना सकते हैं। साथ ही यह ऐप छात्रों के पढ़ने-लिखने, सोने, खेलने, एक्सरसाइज वगैरह पर रियल टाइम फीडबैक देने का भी काम करता है। डार्टमाउथ कॉलेज शोधकर्ताओं ने इस ऐप को तैयार किया है। SmartGPA एप्लिकेशन ऑटोमेटिक तरीके से कॉलेज छात्र के मानसिक स्वास्थ्य, शैक्षणिक प्रदर्शन और व्यवहार के रुझान का पता लगाती है। डार्टमाउथ कंप्यूटर साइंस के प्रोफेसर एंड्रयू कैम्पबेल, SmartGPA स्टडी के वरिष्ठ लेखक ने कहना है कि स्मार्टजीपीए स्मार्टफोन के सेंसिंग डेटा के आधार पर महत्वपूर्ण अध्ययन और सामाजिक व्यवहार को दर्शाता है। शोधकर्ताओं ने 30 डार्टमाउथ स्नातक छात्रों के स्मार्टफोन में स्मार्टजीपीए ऐप इंस्टॉल करके अध्ययन किया। उन्होंने 10 सप्ताह तक शैक्षणिक गतिविधि पर नजर रखी। परिणाम के साथ जीपीए ऐप ने खुद-ब खुद छात्रों पर भविष्यवाणी भी की।
पश्चिम बंगाल के तमाम सरकारी दफ्तर अब जल्दी ही सौर ऊर्जा से चमकते नजर आएंगे। लगातार बढ़ते बिजली के बिल में कटौती और हरित ऊर्जा को बढ़ावा देने के लिए सरकार अब तमाम सरकारी इमारतों की छतों पर सौर ऊर्जा के पैनल लगाने पर विचार कर रही है। बिजली मंत्री शोभनदेव चटर्जी ने बृहस्पतिवार को यहां इसकी जानकारी दी। उन्होंने बताया कि यह योजना मुख्यमंत्री ममता बनर्जी के निर्देश पर लागू की जा रही है। इस योजना का नाम आलोश्री रखा गया है। इसके तहत तमाम सरकारी दफ्तरों व नगरपालिकाओं को शामिल किया जाएगा। मंत्री ने बताया कि पहले इस योजना को लागू करने का जिम्मा राज्य की गैर-परंपरागत ऊर्जा विकास एजेंसी (वेबरेडा) को सौंपा जाना था। लेकिन अब सरकारी बिजली वितरण कंपनी को इसकी जिम्मेदारी सौंपी गई है। इसकी वजह का जिक्र करते हुए शोभनदेव ने बताया कि वेबरेडा के पास इतने बड़े पैमाने पर किसी योजना को लागू करने के लिए समुचित आधारभूत ढांचा नहीं था। इसलिए बिजली वितरण कंपनी को चुना गया है। 
भारत में स्मार्टफोन की संख्या बढ़ रही है। स्मार्टफोन यूजर्स अब सभी तरह की सुविधाओं को ऐप के रूप में इस्तेमाल करना चाहते हैं। सरकारी और गैर सरकारी कंपनियां इस क्रम में अपने तरह-तरह के ऐप लॉन्च कर रही हैं। भारतीय रेलवे ने एंड्रॉयड स्मार्टफोन यूजर्स के लिए अब एक ऐसी एप्लिकेशन लॉन्च की है जिसके जरिए रेलयात्री अनारक्षित टिकट मोबाइल पर प्राप्त कर सकते हैं। पेपरलेस टिकटिंग ऐप का इस्तेमाल करने वालों यात्रियों को टिकट का प्रिंट आउट लेने की आवश्यकता नहीं होगी। टिकट की सारी जानकारी यूजर के फोन पर उपलब्‍ध होगी, इसको यात्रा के दौरान दिखाया सकता है। पेपरलेस टिकटिंग प्रणाली यात्रियों का समय बचाने में काफी मददगार साबित हो सकती है, क्योंकि टिकट खिड़की के बाहर लाइन में खड़ा नहीं होना पड़ेगा।
ब्रिटेन के न्यूकासल में एक नई तकनीक पर प्रयोग चल रहा है जिससे कार चालक को न केवल ट्रैफिक लाइट्स के बारे में अधिक जानकारी मिल सकेगी, बल्कि इन्हें कंट्रोल करने की ताक़त भी मिल सकेगी। यह प्रणाली ड्राइवर को बताती है कि उन्हें कितनी तेज़ी से वाहन चलाने की ज़रूरत है ताकि जब वाहन सिग्नल तक पहुंचे तब हरी बत्ती मिले और वाहन को रुकना न पड़े। किराया होगा कम इस नई तकनीक में ऐसा एक मोबाइल ऐप के ज़रिए किया जाएगा जिसे फ़ोन पर डाउनलोड करना होगा। ट्रैफिक सिग्नल पर लगे सेंसर वाहन को देख कर उससे संबंधित जानकारी कंट्रोल रूम तक पहुंचाएंगे, जहां विशेषज्ञ वाहन की वास्तविक स्थिति देख सकते हैं। इससे एम्बुलेंस जैसे वाहनों को ट्रैफिक लाइट्स कंट्रोल करने की भी ताकत मिलेगी ताकि ज़रूरत पड़ने पर वे लाल बत्ती को बदल कर हरी कर सकें। रात के वक्त, जब सड़क पर वाहनों की आवाजाही कम हो, उस समय टैक्सियां भी इस सुविधा का इस्तेमाल कर सकेंगी। इससे ट्रैफिक लाइट पर इंतज़ार करने का समय तो कम होगा ही, साथ ही प्रदूषण कम करने और ईंधन बचाने में मदद मिलेगी। इससे टैक्सी किराए में भी कमी आने की उम्मीद है।
सोशल नेटवर्किंग वेबसाइट फेसबुक अपने यूजर्स को लगातार नए-नए फीचर्स के जरिए नए अनुभव देती नजर आ रही है। फेसबुक ने अब ‌जिस नए फीचर को लॉन्च करने की तैयारी की है, वो ओएलएक्स और क्विकर जैसी वेबसाइट के लिए परेशानी पैदा कर सकता है। आप सही समझ रहे हैं। फेसबुक पर पुरानी चीजों की खरीदफरोख्त भी ‌हो सके, फेसबुक अब इसकी तैयरी कर चुका है। फेसबुक ग्रुप्स पर 'सेल' (sell) का फीचर देने की तैयारी कर रहा है। अगर ऐसा होता है तो आप ग्रुप्स के जरिए फेसबुक पर अपनी चीजें बेच सकेंगे। The Next Web की रिपोर्ट के मुताबिक कुछ यूजर्स ने ग्रुप पर 'सेल समथिंग' (sell somthing) बटन देखने की बात कही है। इस बटन पर क्लिक करने के बाद एक फॉर्म खुलता है जिस पर आइटम का नाम, कीमत, आइटम की जानकारी भरनी होती है। किसी आइटम की पूरी जानकारी देने के बाद आपकी पोस्ट एक क्लासिफाइड विज्ञापन के रूप में दिखाई देती है जिसमें आइटम की सारी जानकारी होती है, लेकिन यहां पेमेंट करने के तरीकों के बारे में कुछ नहीं दिखता है।
लेनोवो इंडिया ने अपनी नई एस सीरीज लेनोवो एस60 (Lenovo S60) स्मार्टफोन लॉन्च किया है। लेनोवो एस60 फ्लिपकार्ट, अमेजन और कंपनी की साइट पर 12,999 रुपए में उपलब्‍ध है। लेनोवो एस60 के फीचर्स काफी हद तक लेनोवो ए6000 प्लस से मिलते-जुलते ही है। यह फोन1.2 गीगाहर्ट्ज क्वाडकोर स्नैपड्रैगन 410 प्रोसेसर, 2 जीबी रैम और 6 जीबी इंटरनल स्टोरेज के साथ है। इसमें 5 इंच 720पी डिस्‍प्ले दिया गया है। यह एंड्रॉयड 4.4 किटकैट आपरेटिंग सिस्टम पर आधारित है। फोटोग्राफी के लिए एलईडी फ्लैश सहित 13 मेगापिक्सल रियर कैमरा और 5 मेगापिक्सल फ्रंट कैमरा दिया गया है। कनेक्टिविटी की बात करें तो 4G एलटीई, 3जी, वाई-फाई, ब्लूटूथ, जीपीएस की सुविधा दी गई है। फोन की बैटरी 2,150एमएएच की है। कंपनी का दावा है यह 17 घंटे का टॉक टाइम देने में सक्षम है।
होलवर्ल्डबैंड नाम का एक ऐप गिटार की बारीकियां सिखाने में आपकी मदद करेगा। इस ऐप को ड्रमर टेलर हाकिंस, गिटार वादक फिल मानजेनेरा और मैक गी ने मिलकर बनाया है।
अलग अलग चार्जर से फोन को चार्ज करने के लिए अलग समय लगता है। कुछ इस तरह समझ लीजिए कि जैसे हर फोन बराबर नहीं होता, चार्जर की भी कुछ वैसी ही कहानी है। मसलन, Qualcomm का दावा है कि उसके क्विक चार्ज टेक्नोलॉजी से फ़ोन को आप 75 फीसदी तक जल्दी चार्ज कर सकते हैं। क्विक चार्ज 2.0 का दावा है कि 3300 एमएएच की बैटरी को जीरो से 60 फीसदी तक चार्ज सिर्फ 30 मिनट में किया जा सकता है। क्विक चार्ज 1.0 को साठ प्रतिशत चार्ज देने में एक घंटा लगता है। एप्पल के आइफ़ोन-6 का जो चार्जर है अगर उसकी जगह आप आइपैड का चार्जर लगाएँ तो फ़ोन जल्दी चार्ज हो जाता है। चार्जर में तार की भूमिका भी काफी अहम होती है और जो तार आप अपने फ़ोन के लिए इस्तेमाल करते हैं उस पर लगभग सब कुछ निर्भर करता है।
माइक्रोमैक्स के बहुप्रतीक्षित स्मार्टफोन यू यूफोरिया की पहली बिक्री आज 28 मई को दोपहर 2 बजे एक्सक्ल‌ूसिवली ऑनलाइन पार्टनर अमेजन इंडिया पर की जाएगी। कंपनी का दावा है कि इस फोन को खरीदने के लिए 5 लाख से ज्यादा लोग रजिस्ट्रेशन कर चुके हैं। अमेजन पर यूफोरिया के लिए रजिस्ट्रेशन की प्रक्रिया 12 मई को शुरू की गई थी। हालांकि कंपनी ने इस बारे में कोई जानकारी नहीं दी है कि फर्स्ट सेल में यू यूफोरिया की कितनी यूनिट्स बेची जाएंगी। यू यूफोरिया की कीमत 6,999 रुपए तय की गई है इस फोन का सीधा मुकाबला श्याओमी रेडमी 2 से होगा। श्याओमी रेडमी 2 की कीमत भी 6,999 रुपए है। तस्वीरें में देखें यू यूफोरिया के फीचर्स: माइक्रोमैक्स ने मैटल बॉडी में उतारा यू यूफोरिया
स्मार्टफोन की दुनिया में एंड्रॉयड फोन सबसे लोकप्रिय फोन बना चुका है। यही कारण कि हैकर्स की नजर इस पर जमी हुई है। इस्तेमाल में आसान एंड्रॉयड फोन के लिए गूगल प्ले स्टोर पर लाखों की संख्यां में एप्लिकेशन मौजूद हैं। हैकर्स एप्लिकेशन के जरिए फोन की निजी जानकारियां चोरी करने की लगातार कोशिश में रहते हैं। गूगल इसके लिए हमेशा अपने यूजरों को समय-समय पर कुछ निर्देश जारी करता रहता है। फिर भी हकर्स नई-नई जुगत लगाते हैं। एक बार फिर हकर्स ने एंड्रॉयड फोन में घूसने का रास्ता खोज निकाला है। देश की प्रमुख साइबर सिक्योरिटी एजेंसी ने एंड्रॉयड आधारित मोबाइल फोन इस्तेमाल करने वाले लोगों को एक ट्रोजन वायरस से आगाह किया है। यह वायरस मोबाइल फोन से न केवल निजी जानकारियां चुरा लेता है, बल्कि मोबाइल की कांटेक्ट लिस्ट में मौजूद नंबर पर खुद ही एसएमएस भी भेज देता है। इस वायरस का 'एंड्रॉयड एसएसएससेंड' (AndroidSmssend) के नाम पर पहचाना गया है।
भारतीय क्रिकेट टीम के पूर्व कप्तान कपिल देव ने नए बिजनेस की ओर कदम बढ़ाया है। कपिल देव ने 'स्लोफो' (स्लोगन और फोटोग्राफी) नाम से एक सोशल गेमिंग पोर्टल की शुरुआत की है। यह एक ऐसा पोर्टल यहां प्रतियोगी खेल-खेल में शानदार उपहार भी जीत सकते हैं। किसी एक गेम या प्रतियोगिता में हिस्सा लेकर खेलने वाले प्रत‌ि दिन औसतन 25 हजार रुपए तक जीत सकते हैं। कपिल का दावा है कि यह देश का ऐसा पहला सोशल प्लेटफार्म है जहां रोजाना रोमांचक गेम्‍स, कॉन्‍टेस्‍ट्स, पोल्‍स और क्विज में हिस्‍सा लेकर यूजर्स को पुरस्‍कार जीतने का मौका मिलेगा। खेलों में हिस्‍सा लेने वाले प्रतिभागी प्‍वाइंट्स कमा सकते हैं। ये प्वाइंट्स एक लीडरबोर्ड पर इकट्ठा होते रहते हैं। इन प्‍वाइंट्स को बाद में भुनाया जा सकता है।
एंड्रॉयड फ़ोन या टैब पर नोटिफ़िकेशन की बाढ़-सी आ जाती है। ट्विटर, फेसबुक, इंस्टाग्राम और दूसरे ऐप्स, सब आपके ईमेल, फोन और कभी-कभी एसएमएस पर भी नोटिफिकेशन भेज देते हैं। इसकी आपको ज़रुरत हो या नहीं, आपको ये सब कुछ झेलना पड़ता है। क्या आपके लिए इतने सारे और इतने तरीके से अपडेट ज़रूरी हैं? अगर नहीं तो फिर सबसे पहले अपने एंड्रॉयड टचस्क्रीन पर नीचे की तरफ स्वाइप कीजिए, जो स्क्रीन आएगा उस पर 'नोटिफ़िकेशंस' लिखा होगा।
अगर आप बिजली की आंख-मिचौली से परेशान हैं। इसकी भरपाई आप सौर ऊर्जा से करना चाहते हैं, तो ज्यादा फिक्र करने की जरूरत नहीं है। आपका मोबाइल सारी सूचनाएं आप तक पहुंचाएगा। इसके लिए आपको अपने एंड्रायड मोबाइल पर सिर्फ एसपीवी4आल नामक ऐप भर डाउनलोड करना होगा। दरअसल, केंद्र सरकार की रणनीतिक भागीदारी व शक्ति एनर्जी फाउंडेशन के वित्तीय सहयोग से द एनर्जी एंड रिसर्च इंस्टी्यूट (टेरी) ने इस मोबाइल ऐप का विकास किया है। एसपीवी4आल ऐप गूगल प्ले स्टोर में मौजूद है। एंड्रायड फोन में इसे इंस्टॉल किया जा सकता है। इसे खोलते ही ऐप सबसे पहले यूजर्स की लोकेशन बताएगा। फिर, सौर ऊर्जा का आकलन करेगा। इसके लिए ऐप में छत का क्षेत्रफल दर्ज करना होगा। इससे न सिर्फ घर से पैदा हो सकने वाली सौर ऊर्जा का पता चलेगा। बल्कि इसके लिए लगाए जाने वाले प्लांट व उसकी कीमत भी पता चल सकेगी।
क्या आप ऑफिस के दौरान फेसबुक का इस्तेमाल नहीं कर पाते हैं? फेसबुक ने इसका हल खोज निकाला है। ऑफिस में इस्तेमाल के लिए कंपनी फेसबुक का नया ऑफिस वर्जन तैयार कर रही है। फेसबुक का नया ऑफिस वर्जन प्रोफेशनल साइट लिंक्डइन की तर्ज पर तैयार किया जा रहा है। फाइनैंशल टाइम्स की रिपोर्ट के बाद यह खबर सामने आई है। रिपोर्ट के मुताबिक फेसबुक गुप्‍त तरीके से एक नई वेबसाइट तैयार रहा है, जिसका नाम 'फेसबुक ऐट वर्क' (Facebook at Work') है। इस वेबसाइट पर यूजर अपने ऑफिस के सहकर्मियों से चैट कर सकेंगे, प्रोफेशनल कॉन्टेक्ट से जुड़े रह सकेंगे और किसी डॉक्युमेंट्स पर मिलकर काम कर सकेंगे। फेसबुक ने पिछले महीने बताया था कि उसका तिमाही मुनाफा करीब दोगुना होकर 802 मिलियन डॉलर (करीब 4900 करोड़ रुपए) हो चुका है। मार्क जकरबर्ग ने उस वक्त कहा था, 'हम भविष्य की तैयारी के लिए भारी निवेश करने वाले हैं ताकि हर किसी को जोड़ा जा सके, दुनिया को समझा जा सके और नई पीढ़ी के कंप्यूटिंग प्लैटफॉर्म्स बनाए जा सकें। हमें अभी लंबा रास्ता तय करना है।'
बात करते-करते ‌मोबाइल नेटवर्क गायब हो जाना कोई ताज्जुब की बात नहीं है। अक्सर मोबाइल यूजर्स को ऐसी समस्या से दो-चार होना पड़ता है। लेकिन अब इस समस्या का भी हल ऐप के रूप में खोज लिया गया है। अगर आप वाई-फाई क्षेत्र में हैं, जैसे रेलवे स्टेशन, होटल तो बिना नेटवर्क के भी कॉल और मैसेज सर्विस इस्तेमाल करते रहेंगे। लिबॉन कंपनी ने 'रीच मी' (Reach Me) नाम से एक ऐसी एप्लिकेशन तैयार की है, जो नेटवर्क न होने की स्थिति भी आपको को फोन कॉल से कनेक्ट रखेगी। यह ऐप VoIP (वॉइस ओवर इंटरनेट प्रोटोकॉल) सर्विस पर काम करती है। ऐप की खासियत है कि अगर आप कॉल रिसीव करना नहीं चाहते हैं तो उसे वॉयस मेल पर भी ट्रांसफर कर सकते हैं। लिबॉन के सीईओ का कहना है कि अगर किसी देश में यह सर्विस दी गई है तो लिबॉन ऐप किसी भी नेटवर्क पर काम करेगा। लिबॉन की यह ऐप एड्रॉयड यूजर्स और आईओएस यूजर्स को जल्द मिल सकती है। गौरतलब है कि लिबॉन ऐप आईओएस और एंड्रॉयड पर वॉयस कॉल और इंस्टेंट मैसेजिंग सर्विस के साथ 100 देशों में पहले ही मौजूद है। अब 'रीच मी' फीचर से साथ इस ऐप का अपडेट वर्जन मार्च अंत तक इटली में और इसके बाद धीरे-धीरे अन्य देशों में भी लॉन्च किया जाएगा।
अभी तक आनुवांशिक बीमारियों का पता करने के लिए मेडिकल परीक्षण कराने पड़ते थे, लेकिन अब डीएनए संबंधी जानकारी आई-फोन पर उपलब्ध कराने की कोशिश की जा रही है। एप्पल ने अमेरिकी शोधकर्ताओं के साथ मिलकर एप्स लॉन्‍चिंग की तैयारी कर ली है। इस योजना से जुड़े कुछ लोगों के मुताबिक कंपनी अपने कुछ आई-फोन धारकों को उनके डीएनए परीक्षण का मौका ऑफर करेगी। इस काम को अंजाम देने के लिए कई एप्स तैयार किए गए हैं जो मार्च में एप्पल द्वारा लॉन्‍च ‘रिसर्चकिट’ सॉफ्टवेयर प्लेटफार्म पर आधारित होंगे। ‘रिसर्चकिट’ फिलहाल आई-फोन पर अस्पतालों और वैज्ञानिकों को मेडिकल अध्ययन में मदद करते हैं। एप्पल द्वारा डीएनए का परीक्षण व संग्रह सीधे तौर पर नहीं किया जाएगा, बल्कि इसके लिए वह अकादमी साझेदारों को साथ जोड़ेगा। जीन अध्ययन में अपनी भूमिका निभाने के बाद एप्पल उन कंपनियों के साथ हाथ मिलाएगा जो लोगों को यह बताने की कोशिश कर रही हैं कि जीन संबंधी सूचनाएं उनके लिए कितनी महत्वपूर्ण हैं। फोटो साभार टेकन्यूज टुडे
इन दिनों पूरी दुनिया में सोशल नेटवर्किंग साइट का क्रेज लोगों के सिर चढ़कर बोल रहा है। भारत में भी फेसबुक, ट‌्विटर, वॉट्सऐप आदि के उपभोक्ताओं की तादाद पहले से काफी बढ़ी है। खासकर फेसबुक इस्तेमाल करने वाले में युवाओं की संख्या ज्यादा है। हाल ही में हुए एक ताजा सर्वे में यह बात सामने आई है कि अमेरिका के बाद भारत फेसबुक इस्तेमाल करने में दूसरे पायदान पर जा पहुंचा है। फिलहाल भारत में फेसबुक के कुल यूजर्स 11.2 करोड़ हैं, जो अमेरिका के बाद सबसे ज्यादा है। अप्रैल 2014 तक भारत में फेसबुक इस्तेमाल करने वालों की संख्या 10 करोड़ थी और सिंतबर के अंत तक मासिक सक्रिय उपभोक्ताओं की संख्या बढ़कर 11.2 करोड़ जा पहुंची। एक आलू से 40 दिन तक जल सकता है एलईडी बल्ब वहीं प्रतिदिन फेसबुक यूजर्स की संख्या भारत में 5.2 करोड़ है। यदि ग्लोबल लेवल पर कंपनी के यूजर्स की बात करें तो कुल 1.35 अरब यूजर्स हैं, जबकि दैनिक सक्रिय उपयोक्ता 86.4 करोड़ हैं।
काउंटर पर टिकट मिलने में दिक्कत हुई। टीटीई ने चेकिंग के दौरान दुर्व्यवहार किया। एसी कोचों के बेड रोल गंदे हैं। ट्रेनों के संबंध में स्टेशन पर सही सूचनाएं नहीं दी जा रही हैं। रेलवे में पार्सल, लगेज, खानपान सेवा, सफाई, पानी की अनुपलब्धता, टिकट वापसी में भ्रष्टाचार है या किसी भी तरह की गड़बड़ी हो तो उसकी शिकायत के लिए यात्रियों को अफसरों या कर्मचारियों के सामने शिकायत पुस्तिका के लिए रिरियाना नहीं पड़ेगा। यात्री घर बैठे अपनी शिकायत दर्ज कराएं। साथ ही रेलवे ने इस पर कोई कार्रवाई की या नहीं, इसकी निगरानी भी कर सकते हैं। रेल बजट आने के दो दिन बाद ही रेलवे ने नया एप्लीकेशन 'Complaint Management System' लॉन्च कर दिया है। गूगल प्ले स्टोर से इस एप को डाउनलोड किया जा सकता है। रेलवे की शिकायत और सुझाव प्रणाली पहले एसएमएस और वेब आधारित थी। इसमें शिकायतकर्ता को यह जानने में मुश्किल होती थी कि उसकी शिकायतों पर रेलवे ने क्या कार्रवाई की। अफसरों का कहना है कि अब ज्यादातर युवक-युवतियों के हाथ में स्मार्ट फोन है। ऐसे में ऐसी प्रणाली की जरूरत थी जिससे लोग आसानी से शिकायत दर्ज करा सकें।
अमेजॉनडॉटइन ने भारत में अपना सर्वश्रेष्ठ मोबाइल ऐप अमेजॉन सेलर ऐप लॉन्‍च किया है। खरीदार-विक्रेता संवाद, आर्डर नोटिफिकेशन आर्डर की विस्तृत जानकारी, विक्रेता द्वारा भेजे गए आर्डर की शिपमेंट पुष्टि और आर्डर पूरे करने की सूचनाओं जैसी अनूठी विशेषताओं से लैस ऐप लाखों विक्रेताओं द्वारा अपने मोबाइल डिवाइस की सहायता से अपने बिजनेस को व्यवस्थित करने के तरीके में क्रांति ला देगा। अमेजॉन सेलर ऐप विक्रेताओं के लिए अमेजॉनडॉटइन पर जल्दी से अपनी इन्वेंट्री, स्रोत और नई वस्तुओं की सूची अपडेट करने और ग्राहक के सवालों के उत्तर शीघ्र देने की प्रक्रिया को पहले से अधिक आसान और सुविधाजनक बनाता है। विक्रेता ऐप के जरिए केवल बटन दबाने भर से ही उसी दिन, सप्ताह और महीने के अनुसार अपनी बिक्री का सारांश देख सकेगा। वैश्विक स्तर पर अमेजॉन सेलर ऐप का उपयोग करने वाले विक्रेताओं ने जानकारी दी है कि उन्होंने ग्राहकों को उत्तर देने वाले समय में 30 प्रतिशत अधिक तेजी दिखाई है। अमेजॉनडॉटइन ने केवल नए उत्पादों की लिस्टिंग की अनुमति दे कर विक्रेताओं की अनूठी बिजनेस स्थितियों का समाधान करने के लिए अपनी श्रेणी के इस सर्वोत्तम मोबाइल ऐप को कस्टमाइज किया है। अमेजॉन इंडिया के डायरेक्टर एवं जनरल मैनेजर, सेलर सर्विसेज, अमित देशपांडे ने कहा कि पिछले 20 महीनों के हमारे अनुभव ने हमें दिखाया है कि भारत में उद्यमी और कारोबारीअपने मोबाइल उपकरणों से अपने बिजनेस को व्यवस्थित करने के तरीके खोज रहे हैं।
अगर आपने अपने एप्पल फ़ोन का नया सॉफ़्टवेयर iOs 8.3 में अपडेट किया है तो आपकी नज़र उसके नए इमोजीज़ पर तो पड़ी ही होगी। एप्पल के नए सॉफ़्टवेयर अपडेट में कई नए फ़ीचर लाए गए हैं लेकिन सबसे ज़्यादा चर्चा उसके नए इमोजीज़ को लेकर हो रही है जिसमें अब हर हाव-भाव दर्शाने के लिए काले, गोरे और भूरे रंग के चेहरे डाले गए हैं। इन इमोजीज़ के ज़रिए ये संदेश देने की कोशिश की गई है कि दुनिया अलग-अलग किस्म के लोगों से बनी है और उसकी झलक तकनीक में भी दिखाई देनी चाहिए। हालांकि ये नए इमोजी देखने के लिए आपको एक चुनिंदा इमोजी को कुछ देर के लिए प्रेस करना होगा जिसके बाद पांच और रंगों के इमोजी आपको दिखाई देंगें। जैसे हैट पहने हुए आदमी के इमोजी के अब पांच त्वचा के रंगों वाले वर्ज़न दिखाई देंगे हालांकि हैट का रंग समान ही है।
क्या कैटरीना कैफ रणबीर कपूर से उम्र में बड़ी हैं? दीपिका पादुकोण की उम्र क्या है? किसी भी व्यक्ति की उम्र अगर आप जानना चाहते हैं, तो एक स्मार्ट एप्लिकेशन आपकी मदद करेगी। यह ऐप व्यक्ति की उम्र भविष्यवाणी करने का काम करती है। How-Old.net नाम की ऐप पर आपको बस एक तस्वीर अपलोड करनी है, इसके बाद एप्लिकेशन बताएगी कि उम्र कितनी है। इसकी भविष्यवाणी आपको चौका सकती हैं। mirror.co.uk की रिपोर्ट के मुताबिक यह ऐप बहुत तेजी से वायरल हो रही है। तो अगर आप किसी हीरो-हीरोइन, खिलाड़ी या अपने किसी दोस्त की उम्र जानना चाहते हैं तो इस ऐप को एक बार इस्तेमाल करके देख सकते हैं। यह ऐप तस्वीर में आपके हाव-भाव के आधार पर उम्र की भविष्यवाणी करती है। इसलिए अच्छी इमेल क्वालिटी होना जरूरी है। भविष्यवाणी चाहें जो लेकिन इस ऐप को इस्तेमाल करके आपको मजा आने वाला है।
टू-फ़ैक्टर ऑथेंटिकेशन के ज़रिए एंड्रॉयड फ़ोन या टैबलेट को आप पहले से ज़्यादा सुरक्षित रख सकते हैं। कुछ लोग अपने फ़ोन पर पासवर्ड और बैंक से जुड़ी जानकारी भी रखते हैं, उन्हें टू-फैक्टर ऑथेंटिकेशन के बारे में ज़रूर सोचना चाहिए। गूगल अब अपनी कुछ सर्विस के लिए टू-फैक्टर ऑथेंटिकेशन ज़रूरी कर रहा है। इसको समझने का एक तरीका ये है कि आप अपने डिवाइस पर जो ताला लगा रहे हैं उसकी दो चाबियां हैं। और एक के बिना दूसरी काम नहीं करेगी। ठीक वैसे ही जैसे बैंक के लॉकर में होता है। एंड्रॉयड पर आप गूगल ऑथेंटिकेटर या कोई और ऐप डाउनलोड कर लीजिए जो आपको SMS के ज़रिए कोड भेज सकता है। टू-फैक्टर ऑथेंटिकेशन के लिए आप यहाँ से शुरुआत कर सकते हैं।
हमारे मोबाइल फोन्स में ऐप्स का अंबार लगातार बढ़ रहा है, तो दूसरी ओर इसकी वजह से बैटरी की लाइफ कम हो रही है। स्मार्टफोन्स भले ही पहले से ज्यादा पावरफुल होते जा रहे हैं, लेकिन ऐप्स के बढ़ते इस्तेमाल के कारण बैटरी की समस्या जस की तस बनी हुई है। औसतन 30 ऐप्स किसी यूजर के स्मार्टफोन में होते हैं, जो बैटरी पावर को सबसे ज्यादा खत्म करते हैं। ऑनलाइन सिक्योरिटी कंपनी एवीजी की एंड्रॉयड मोबाइल पर की गई स्टडी के मुताबिक मैसेजिंग, सोशल मीडिया और एंटरटेनमेंट स्ट्रीमिंग ऐप्स बैटरी पावर की खपत के लिए सबसे ज्यादा जिम्मेदार हैं।
सोशल नेटवर्किंग साइट फेसबुक का मकसद दुनिया भर के लोगों को कनेक्ट करना है, जिससे लोग अपने परिवार और दोस्तों से हमेशा संपर्क हों। सोशल नेटवर्किंग साइट फेसबुक ने पोस्ट और मैसेज के अलावा एक दिलचस्प फीचर 'Say Thanks' शुरू किया जिसकी मदद से यूजर्स अपने दोस्तों के लिए पर्सनल वीडियोकार्ड बना सकेंगे। फेसबुक ने एक ब्लाग पोस्ट में कहा है फेसबुक यूजर्स अब अपने दोस्तों, रिश्तेदारों या सहकर्मियों के लिए जितने चाहें पर्सनलाइजड वीडियो बना सकते हैं।
जैस-जैसे मोबाइल फ़ोन के इस्तेमाल में बढ़ोतरी हुई है, वैसे-वैसे हैकर्स की दिलचस्पी भी मोबाइल फ़ोन की तरफ़ बढ़ी है। आईडीसी के मुताबिक़ 2014 की तीसरी तिमाही में विश्व में बिकने वाले 80 प्रतिशत से अधिक फ़ोन एंड्रॉयड ऑपरेटिंग सिस्टम (ओएस) पर आधारित हैं। विश्व का सबसे लोकप्रिय ओएस होने के कारण, हाल के वर्षों में यह हैकर्स की दिलचस्पी की वजह बना। यदि आप लाखों भारतीयों की तरह एंड्रॉयड फ़ोन रख़ते हैं, तो बीबीसी आपके लिए लेकर आ रहा है एंड्रॉयड फ़ोन पर ख़ास जानकारी– क्या है हैकिंग और कैसे सुरक्षित रखें अपना फ़ोन और निजी डाटा? हैकर्स की पसंद क्यों? रूस की साइबर सुरक्षा कंपनी कैस्परस्की की मानें तो हैकिंग के बारे में सोचने से पहले हैकर्स तीन बातों पर ध्यान देते हैं– (1) ज़्यादातर लोग कौन-सा ओएस इस्तेमाल करते हैं (2) ओएस के प्रोग्राम संबंधित दस्तावेज़ उपलब्ध हैं या नहीं (3) इसमें कुछ कमियां हैं या नहीं। सिमेंटिक सिक्युरिटी थ्रेट रिपोर्ट 2014 के अनुसार एंड्रॉयड मोबाइल फ़ोन इस्तेमाल करने वालों को ऐप डाउनलोड करने और इंस्टॉल करने की अधिक आज़ादी देता है। इस वजह से भी हैकर्स की इस फ्री ओएस में दिलचस्पी बढ़ी है।
मुकेश अंबानी की कंपनी रिलायंस जियो इंफोकॉम ने हाल में अपना इंस्टेंट मैसेजिंग ऐप 'जियो चैट' (Jio Chat) लॉन्च किया है। ये इंस्टेंट मैसेजिंग ऐप आईओएस और एंड्रॉयड यूजर्स के लिए ऐप स्टोर पर मुफ्त उपलब्‍ध है। जियो चैट ऐप पहले से मौजूद अन्य इंस्टेंट मैसेजिंग एप्लिकेशन जैसे व्हॉट्सऐप, बीबीएम, हाइक, वीचैट, वाइबर से बहुत अलग नहीं है। हालांकि जियो चैट में यूजर्स के लिए कई बेहतर फीचर जैसे वीडियो कॉलिंग, वायस कॉलिंग, ऑडियो नोट, डूडल, स्टीकर और लोकेशेन और स्टेटस भी साझा की सुविधा दी गई है। इसके अलावा यहां चैनल नाम का ऑप्शन दिया गया जहां रिलायंस के दूसरे नेटवर्क जैसे मुंबई इंडियंस, रिलांयस डिजिटल को जगह दी है। इसके जरिए यूजर्स अपने पसंदीदी सेलेब्रिटी से जुड़ी जानकारी हासिल कर सकते हैं।
दुनिया भर में मशहूर ईमेल सर्विस ‘जीमेल’ को यूजर फ्रेंडली बनाने के लिए गूगल इसमें बदलाव करता रहता है। कई बार इन बदलावों और इसके फीचर्स के बारे में यूजर्स को पता नहीं चल पाता। जीमेल के इस्तेमाल को आसान बनाना चाहते हैं तो सबसे पहले तो यह जानना जरूरी है कि ऐसी कई सर्विस हैं जिन्हें प्रयोग करने के लिए आईपी एड्रेस की जरूरत पड़ती है जैसे- रिमोट कंट्रोल एक्‍सेस, मीडिया स्‍ट्रीमिंग। मगर आईपी एड्रेस बदलते रहते हैं। DynDNS की मदद से आप अपने सभी आईपी एड्रेस को ट्रैक कर सकते हैं। अगर आप हमेशा जीमेल में कुछ भी कॉपी-पेस्‍ट करने से पहले उसे नोटपैड में पेस्‍ट करके फिर जीमेल में डालते हैं, तो इसके लिए जीमेल में दिए गए ‘Remove Formatting’ बटन पर क्लिक कर दें। अब आप जो भी जीमेल में पेस्‍ट करेंगे, वो बिल्‍कुल उसी फॉर्मैट में पेस्‍ट होगा जैसा आपने उसे कॉपी किया था। जीमेल आपके फोन में सेव कॉन्टैक्ट को सेव कर लेता है।
अमरीका की बड़ी-बड़ी तकनीकी कंपनियां, खासकर फेसबुक आतंकवाद से निपटने की मुहिम में अधिक सक्रिय होने के लिए दबाव में हैं। लेकिन सवाल ये भी है कि आतंकवादियों की निगरानी के लिए फिलहाल फेसबुक और दूसरी तकनीकी कंपनियां क्या तरीके अपना रही हैं? फेसबुक का कहना है, "हमारी साइट पर आतंकवाद से जुड़ी सामग्री पर पाबंदी है। इसके लिए हमारी सेवाओं के इस्तेमाल पर हमने रोक लगा रखी है।" सोशल नेटवर्किंग के दिग्गज भी मानते हैं कि फ़ेसबुक आतंकवाद से जुड़ी बातों और जानकारियों को साइट से दूर रखने और क़ानून लागू करने वाली एजेंसियों के साथ मिलकर काम करने का हर संभव प्रयास कर रही है।
क्विक, रैपिड, अडाप्टिव, टर्बो, सुपरफ़ास्ट...अपने फ़ोन को आप इनमें से किस चार्जर से चार्ज करना चाहेंगे? अगर फ़ोन को चार्ज ही करना है तो इतने तरह के चार्जर की आखिर ज़रुरत क्या है? इन सब में कोई फ़र्क़ भी है या नहीं? अगर चार्जर खरीदना है तो कोई ज़रूरी नहीं है कि ब्रांडेड चार्जर ही खरीदा जाए। क्विक चार्जर आपकी बैटरी में ज़रूरत से ज़्यादा बिजली देकर सेचुरेशन प्वाइंट यानी 60-80 फ़ीसदी चार्ज तक पहुँचा देता है। इसके बाद बैटरी को 100 फीसदी चार्ज होने में थोड़ा समय लगता है। इसी को सैमसंग और कुछ दूसरी कंपनियां अडाप्टिव पावर कहती हैं। ये जानना ज़रूरी है कि आपका फ़ोन क्विक चार्जिंग को सपोर्ट करता है या नहीं।
मोटोरोला ने हाल में अपने लोकप्रिय स्मार्टफोन मोटो-ई के अपग्रेडेड वर्जन मोटो-ई (जेनरेशन-2) को पेश किया है। भारत में अभी लोगों को इस स्मार्टफोन का थोड़ा इंतजार करना होगा। मोटो-ई (जेनरेशन-2) 3जी स्मार्टफोन 6,999 रुपए की कीमत पर भारत में फ्लिपकार्ट पर उपलब्‍ध होगा। मोटोरोला को टक्कर देने के लिए माइक्रोमैक्स ने भी समान कीमत में कैनवास फायर-4 लॉन्च किया है। मोटो-ई की तरह ही फायर-4 में भी 4.5 इंच डिस्‍प्ले सपोर्ट दिया गया है, लेकिन FWVGA रेजोल्यूशन कम है। माइक्रमैक्स ने इसमें प्रोटेक्‍शन के लिए कॉर्निंग गोरिल्ला ग्लास दिया है। कैनवस-4 एंड्रॉयड के लेटेस्ट लॉलीपॉप वर्जन iteration – 5.0 पर रन करती है। फोन 1.3 गीगाहर्ट्ज क्वाडकोर प्रोसेसर, 1 जीबी रैम के साथ काम करता है। एलईडी फ्लैश के साथ 8 मेगापिक्सल रियर कैमरा और 2 मेगापिक्सल फ्रंट कैमरे दिया गया है। माइक्रोमैक्स कैनवास की बैटरी 2000 एमएएच की है। कंपनी का दावा है कि यह 300 घंटे स्टैंडबाय बैटरी बैकअप देने में सक्षम है। कनेक्टिविटी ऑप्शन के लिए ब्लूटूथ, वाई-फाई, जीपीएस और माइक्रो यूएसबी सपोर्ट मिलेगा। जबकि मोटो-ई में 540x960 पिक्सल रेजल्यूशन वाला 4.5 इंच का आईपीएस स्क्रीन डिस्‍प्ले दिया गया है। मोटो ई (जेन 2) 1.2 गीगाहर्ट्ज डुअलकोर प्रोसेसर क्वालकॉम स्नैपड्रेगन 200, 302 एड्रीनो जीपीयू, 1 जीबी रैम और 8 जीबी इंटरनल स्टोरेज के साथ काम करेगा। मोटो-ई भी एंड्रॉयड 5.0 लॉलीपॉप ओएस पर होगा।
आपने अपने मोबाइल फ़ोन पर फेसबुक पर लॉग-इन किया ताकि अपने नए प्रोफाइल पिक्चर पर दोस्तों के कमेंट देख सकें लेकिन इससे पहले कि आप अपने पेज तक पहुंचे फेसबुक पर वीडियो चलने लगता है। अब भला ऐसे वीडियो को कैसे रोकें? कई बार ये वीडियो ऑटो-प्ले करके आपके डेटा का बजट बिगाड़ सकते हैं। ऐसे ऑटो-प्ले वीडियो या तो विज्ञापन होते हैं या शायद ऐसे वीडियो जो उस वक़्त ट्रेंड में होते हैं।
आज हमारे समाज के सामने खड़े सबसे गहन प्रश्नों में से एक है महिलाओं की सुरक्षा। खासकर पिछले कुछ सालों से परिस्थिति इतनी विकट हो चुकी है कि आजकल रात के समय टैक्सी या रिक्शा की सवारी लेना भी मुश्किल लगने लगा है। इसी परिस्थिति का हल निकलने के लिए एक कदम उठाया है RideSafe ने। RideSafe एक ऐसा मोबाइल ऐप है जो आपके सफर के दौरान मार्ग पर निगरानी रखता है और चालक के गलत मार्ग अपनाने पर आपके परिवार को sms के जर‌िए चौकन्ना करता है। RideSafe का निर्माण आईआईटी और बिट्स इन प्रतिष्ठित संस्थाओं के भूतपूर्व छात्रों ने मिलकर किया है। RideSafe के निर्माताओं ने Realtime Route Deviation Detection Engine का आविष्कार किया है जिससे आपके प्रियजन आपके सफर पर वास्तविक समय में निगरानी रख सकते हैं। इसके अलावा जब आप अपनी मंजिल तक पहुंच जाएंगे तब RideSafe आपके प्रियजनों को इस बात की सूचना देगा। इस प्रकार से सफर के दौरान आप हमेशा सुरक्षित महसूस करेंगे।
श्याओमी इंडिया ने अपने सबसे लोकप्रिय एंट्री लेवल स्मार्टफोन रेडमी 1एस का अपग्रेड मॉडल रेडमी 2 (Redmi 2) भारत में लॉन्च कर दिया है। कंपनी जनवरी, 2015 में श्याओमी रेडमी 2 चाइना मार्केट में पहले लॉन्च कर है। भारत में श्याओमी रेडमी 2 की कीमत 6,999 रुपए तय की गई है। कंपनी ने रेडमी 1एस भी इसी कीमत पर लॉन्च किया था, बाद में रेडमी 1एस की कीमत 5,999 तक की गई। फोन की बिक्री 24 मार्च से ई-कॉमर्स साइट फ्लिपकार्ट पर शुरू होगी। ग्राहकों को रेडमी 2 खरीदने के लिए पहले रजिस्ट्रेशन कराना होगा। रजिस्ट्रेशन की प्रक्रिया गुरूवार शाम 6 बजे से आरंभ हो जाएगी। कंपनी ने रेडमी 2 में कई नए बदलाव किया है। जानिए क्या है इस फोन में नया?
भारत में महिलाओं की सुरक्षा का मुद्दा सबसे अहम बन गया है आए दिन होने वाली समस्याओं और महिलाओं की सुरक्षा को ध्यान में रखते हुए माइक्रोसॉफ्ट ने भारत में एक ऐसी एप्लिकेशन (Application) लॉन्च की है जिससे मुसीबत के समय अपनों तक मैसेज व अलर्ट पहुंच सके।
वाट्सऐप में पर्सनल मैसेज कोई और न पढ़ ले, इस बात का डर सभी को रहता है। कितना अच्छा हो, अगर वाट्सऐप को ओपन करने में भी पासवर्ड लग जाए। ‘मैसेंजर एंड चैट लॉक’ नाम की एप्‍लीकेशन इस काम में आपकी मदद कर सकती है। इसे इंस्‍टॉल करके आप वाट्सऐप के अलावा कई दूसरी एप्‍लीकेशंस पर भी पासवर्ड लॉक लगा सकते हैं। अगर आप एंड्रायड स्‍मार्टफोन इस्तेमाल करते हैं, तो सबसे पहले फोन में गूगल प्‍ले-स्‍टोर ओपन करें और सर्च बॉक्‍स में जाकर ‘मैसेंजर एंड चैट लॉक ऐप’ सर्च करें। ऐप ओपन करने के बाद इंस्‍टॉल करें। अब अपने फोन में ऐप ओपन करें उसकी सेटिंग में जाकर जिस एप्‍लीकेशन में लॉक सेट करना है, उसे सेट करें। इसके अलावा ऐप में आप ये भी सेट कर सकते हैं कि कौन सी एप्‍लीकेशन अन-इंस्‍स्‍टॉल करने की इजाजत किसी दूसरे को दी जाए। एप्‍लीकेशन में तमाम सेटिंग करने के बाद आप जब भी वाट्सऐप या फिर कोई दूसरी मैसेंजर ऐप ओपन करेंगे, तो यह आपके द्वारा सेट किया गए पिन की मांग करेगा।
अमेरिकी की मोटोरोला अपने लोकप्रिय अफोर्डेबल स्मार्टफोन मोटो ई के 4जी वर्जन को मई में भारत में लॉन्‍च करेगी। 10 हजार रुपए से कम कीमत वाली श्रेणी में यह श्याओमी और यू ब्रांड को टक्कर देती है। मोटोरोला का अधिग्रहण बीते साल लेनोवो ने गूगल से किया था और यह अपने डिवाइस भारत में फ्लिपकार्ट के जरिए बेचती है। मोटोरोला इंडिया के जीएम अमित बोनी ने बताया कि संभावना है कि मोटो ई के 4जी वर्जन को अगले दो माह में भारत में पेश किया जाएगा। 4जी वर्जन की कीमत करीब 9,400 रुपए होगी हालांकि कंपनी ने कीमत का अभी खुलासा नहीं किया है। जानिए मोटो ई (2 जेन) पिछले फोन से कैसे है अलग कंपनी ने अपना नया 3जी मोटो ई पेश कर दिया है जो 11 मार्च की आधी रात से सिर्फ फ्लिपकार्ट के जरिए मिलेगा। इसकी शुरुआती कीमत स्टॉक रहने तक 6,999 रुपए रखी गई है। इसमें 4.5 इंच की क्यूएचडी डिस्प्ले, फ्रंट फेसिंग कैमरा, नवीनतम एंड्रायड सॉफ्टवेयर (लॉलीपॉप) और कहीं ज्यादा कस्टमाइजेशन विकल्प मौजूद हैं। सबसे बढ़कर, कंपनी एक ऐसे व्यक्तिगत जरूरतों पर आधारित सॉफ्टवेयर मुहैया करा रही है, जिसे कंपनी ने अपने सबसे आसान उपकरण के लिए मोटो एक्स के साथ लॉन्‍च किया था। नया मोटो ई में 2390 एमएएच बैटरी लगी है, जो दिन भर चलती है। सुबह स्कूल या काम पर निकलने से लेकर परिवार और दोस्तों से मिलने एवं बातचीत करने, फिर शाम बिताने तक की सारी गतिविधियां आप मोबाइल बंद होने या रिचार्ज करने की चिंता से मुक्त होकर कर सकते हैं।
महिलाओं की सुरक्षा को ध्यान में रखते हुए भारतीय बाजार में एक खास वुमन सेफ्टी स्मार्टफोन उतारा गया है। मोबाइल फोन बनाने वाली कंपनी आईबॉल ने स्मार्टफोन की दुनिया ने एक ऐसा स्मार्टफोन बाजार में उतारा गया है, जिसके जरिए महिलाओं की सुरक्षा पुख्ता करने का दावा किया गया है। कंपनी ने "एंडी उड़ान" नाम से एक  डुअल सिम स्मार्टफोन लॉन्च किया है। कंपनी का दावा है कि यह महिलाओं की सुरक्षा के लिए बनाया गया पहला स्मार्टफोन है। इसमें एसओएस, आईसीई और ट्रैकिंग सेफ्टी फीचर्स हैं। किफायती कीमत, बड़ी स्क्रीन और ज्यादा बैटरी पॉवर मल्टीपिल सेफ्टी फीचर्स के जरिए महिलाओं की सुरक्षा पुख्ता होगी। इस फोन में एक खास बटन है, जिसे इमर्जेंसी के दौरान इस्तेमाल किया जा सकते है। इस बटन को दबाते ही चुनिंदा नंबरों पर अलर्ट जाएगा। दूसरी ओर आईसीई एप्लिकेशन में महत्वपूर्ण डेटा सुरक्षित रहते हैं। इनमें यूजर की मेडिकल हिस्ट्री, इमरजेंसी नंबर और ब्लड ग्रुप शामिल हैं। 3,499 रुपए में 5 इंच डिस्‍प्ले का स्मार्टफोन आईसीई का मतलब है "इन केस ऑफ इमरजेंसी"। यह आसान सा एप्लिकेशन है, जिसे कोई भी खोल सकता है। इस मोबाइल में एक और ऐप है, जिसे ट्रैकिंग का नाम दिया गया है। यह यूजर के किसी शहर में आने या जाने को ट्रैक करता है। यानी यूजर कब कहां से आया और गया, इसकी यह जानकारी मिलेगी। इसके अन्य फीचर्स पर नजर तो 5 इंच स्क्रीन, 1.3 गीगाहर्ट्ज डुअल कोर प्रोसेसर, 512 एमबी रैम और 4.2 जेलीबीन एंड्रॉयड ओएस जैसे फीचर्स दिए गए हैं। कंपनी ने इस स्मार्टफोन को लड़कियों के पसंदीदा रंग पिंक और व्हाइट में पेश किया है। इस वुमन सेफ्टी स्मार्टफोन एंडी उड़ान की कीमत 10,990 रुपए रखी गई है।
गर्मी की छुट्टियां ख़त्म हो गई हैं। बच्चों ने आपके फ़ोन का थोड़ा इस्तेमाल भी किया होगा। अब आप खुद ही फोन इस्तेमाल करेंगे इसलिए थोड़ी सफाई करना ज़रूरी है ताकि जो चीज जरूरी नहीं है उसे आप फोन से डिलीट कर दें। सबसे पहले अपने फ़ोन का बैकअप ले लें। आईफ़ोन, ब्लैकबेरी, एंड्रॉयड और विंडोज़ - सभी फ़ोन के बैकअप लेने का तरीका अलग अलग है। अपने डेटा को सुरक्षित करने के बाद ही आगे बढ़ें। कैश मेमोरी को भी क्लियर कर लीजिए। इसका बहुत अच्छा असर फ़ोन पर दिखाई देगा। फोटो और वीडियो आपके फ़ोन को सबसे ज़्यादा धीमा कर देते हैं। ड्रॉपबॉक्स, वनड्राइव, जैसी किसी सर्विस का इस्तेमाल करने के लिए इन्हें सेव कीजिए और फिर चुनकर अनचाहे फोटो और वीडियो डिलीट कर दीजिए। कई पुराने ऐप, जिन्हें आपने परखने के लिए डाउनलोड किया था, उन्हें डिलीट कर सकते हैं।
मोबाइल ऐप आमतौर पर सुविधा देने या काम को आसान करने के लिए बनाए जाते हैं। इन्हें डाउनलोड करके आप तुरंत बात कर सकते हैं, बिना पैसे के बात कर सकते हैं, अपनी डायरी को व्यवस्थित कर सकते हैं, मासिक ख़र्च का हिसाब रख सकते हैं या सोफ़े से उतरे बिना मोलभाव कर सामान ख़रीद सकते हैं। लेकिन सभी मोबाइल ऐप ज़रूरत के नहीं होते। कुछ तो बस आपकी बैटरी ख़र्च करते हैं लेकिन फिर भी बेवजह लोकप्रिय होते हैं। ऐसे हज़ारों ऐप्स में से बीबीसी मुंडो ने छह ऐसे ऐप्स को चुना है जिन्हें हज़ारों बार डाउनलोड किया जा चुका है।
ऑफ़िस में काम करते हुए आपकी सेहत का भी ख्‍याल रखा जाए तो आपको क्या दिक्क़त हो सकती है। इसमें फ़ायदा सिर्फ़ आपका नहीं है, कंपनी भी स्वस्थ कर्मचारियों के दम पर बेहतर प्रदर्शन करेगी। पूर्व एथलीट जेफ़ टेंपल ने दो साल पहले तब फ़िटनेस ट्रैकिंग डिवाइस पहनी थी, जब उनकी कंपनी ने उन्हें यह डिवाइस बतौर सालाना उपहार में दी। वह ब्रैंडेड जैकेट या पीठ पर लटकाने वाला थैला चुन सकते थे। लेकिन, उनकी कंपनी के 150 अन्य कर्मचारियों की तरह उन्होंने भी ऑफ़िस में चल रहे क्लाउडफ़िट प्रोग्राम को चुना। फ़िटनेस पर्क्स मार्केटिंग मैनेजर टेंपल बताते हैं, "मैं बहुत सक्रिय था और ट्रायथलन में हिस्सा लेता था। लेकिन फिर कुछ सालों के लिए मैं इससे अलग हो गया और एक तरह से निष्क्रिय हो गया। लेकिन क्लाउडफ़िट प्रोग्राम ने मुझे नई ऊर्जा दी।" इससे प्रेरित होकर अब कई अन्य कंपनियां फ़िटनेस ट्रैकर्स को अपने पर्क्स में शामिल कर रही हैं। और करें भी क्यों नहीं क्योंकि सभी कंपनियां चाहती हैं कि उनके कर्मचारी स्वस्थ हों। कर्मचारी फ़िटबिट, जावबोन, नाइकी और सैमसंग जैसी कंपनियों के उत्पादों में दिलचस्पी ले रहे हैं और कुछ कर्मचारी मज़े के नाम पर ही इन उत्पादों में रुचि ले रहे हैं। टेंपल को इसका फ़ायदा हो रहा है। उन्होंने अपने लिए रोज़ाना 20,000 क़दम चलने का लक्ष्य बनाया है। अभी वे सामान्य तौर पर 15,000 क़दम चलते हैं।
दो दिन पहले नोकिया ने भारत में अपने पहले फैबटेल 6 इंच डिवाइस नोकिया लूमिया 1520 को लॉन्च किया है। इसके लॉन्च के तुरंत बाद ही कंपनी ने अपनी डिवाइस से करीब 10 हजार रुपए कर दिए है। नोकिया लूमिया (Nokia Lumia) सीरीज की सबसे ताकतवर मॉडल 1020 की कीमत में भारी कटौती की गई है। कुछ माह पहले कंपनी ने इसे 49,990 रुपए में लांच किया था लेकिन आज यह लगभग 40 हजार रुपए के कीमत पर उपलब्ध है। नोकिया ने उतारा अपना पहला विंडोज फैबलेट स्मार्टफोन नोकिया के वेब साइट पर ही फोन की कीमत बाइबैक ऑफर के साथ 41,499 रुपए प्रदर्शित की जा रही है। जबकि स्नैपडील पर यह 39,963 रुपए में उपलब्ध है। हालांकि फ्लिपकार्ट वेबसाइट द्वारा इसे 45,990 रुपए में बेचा जा रहा है और ईबे पर यह डिवायस 41,699 रुपए में उपलब्ध है। गौरतलब है कि नोकिया लूमिया 1020 (Nokia Lumia 1020) वही फोन है जो अपने ताकतवर 41.0 मेगापिक्सल कैमरे के लिए जाना जाता है। फोटोग्राफी के मामले में यह बहुत ही शानदार है। वहीं फोन में फोटोग्राफी से संबंधित कई नोकिया एप्लिकेशन मुफ्त भी हैं। 3,499 रुपए में 5 इंच डिस्‍प्ले का स्मार्टफोन नोकिया लूमिया 1020 को विंडोज फोन 8 ऑपरेटिंग पर पेश किया गया है। इसकी इंटरनल मैमोरी 32 जीबी है और इसमें 2 जीबी का रैम दिया गया है। फोन में 1.5 गीगाहर्ट्ज का स्नैपड्रैगन एस4+ डुअलकोर प्रोसेसर दिया गया है। फोन में कनेक्टिविटी के लिए 3जी, वाई-फाई, ब्लूटूथ और एनएफसी है। भारतीय बाजार में फोन काला, सपफेद और पीले रंग में उपलब्ध है। 40 हजार की बजट में इसे बहुत ही शानदार विकल्प कहा जाएगा।
टैबलेट निर्माता कंपनी सिमट्रॉनिकस (Simmtronics) ने भारतीय बाजार में अपने स्मार्टफोन का आगाज कर दिया है। कंपनी ने एक्सपैड एमजॉयड एम 1, फनड्रॉयड क्यू1, क्यू2, क्यू4 और क्यू5 नाम से स्मार्टफोन लॉन्च किए हैं| इनकी खास बात यह है कि ये पहले ऐसे स्मार्टफोन होंगे जो की पूरी तरह से भारत में बने होंगे और मेड इन इंडिया कहलाएंगे। इन स्मार्टफोंस की कीमत लगभग 3,499 रुपए से लेकर 8,999 रुपए के बीच होगी। इससे पहले सभी भारतीय स्मार्टफोन कंपनियां चीन से स्मार्टफोन बनवाती थी| चाइना का सबसे चर्चित फोन, दाम में नहीं किसी से कमसिमट्रॉनिकस पहले ही इस बात की घोषणा कर चुकी है कि उसके द्वारा बनाए गए स्मार्टफोन भारत में ही बनाए जाएंगे ताकि भारतीय उपभोक्ताओं की आवश्यकतानुसार उन्हें सुविधा उपलब्ध कराई जा सके। इसके लिए सिमट्रॉनिकस ने भिवाड़ी, रूड़की और ग्रेटर नोएडा में अपने प्लांट बनाए हैं। जिसमें कंपनी ने 200 करोड़ रुपए का निवेश किया है। डुअल सिम, एंड्रॉयड, 3.2 पिक्सल कैमरा और कीमत भी किफायतीएंड्रॉयड जेलीबीन पर आधारित एक्सपैड एमजॉयड एम1 में 2जी और 3जी सपोर्ट के साथ 1.2 गीगाहर्ट्ज डुअलकोर प्रोसेसर का उपयोग किया गया है। इसकी स्क्रीन 4.7 इंच है और 5.0 मैगापिक्सल रियर कैमरा और 2.0 मैगापिक्सल फ्रंट कैमरे के साथ ही 4जीबी इंटरनल मैमोरी, 512 एमबी डीडीआर 3 है। 4.2.1 जेलीबीन (Jellybean) पर आधारित इस फोन में 1800 एमएएच बैटरी है। एक्सपैड फनड्रॉयड क्यू 1 (Xpad Fundroid Q1) में 3.5 इंच की एलसीडी रेटिना डिसप्ले है और 1.0 गीगाहर्ट्ज प्रोसेसर पर आधारित इस फोन में 2.0 मैगापिक्सल रियर कैमरा तथा वीजीए सेकेंड्री कैमरा है और 512 एमबी डीडीआर3 रैम और 4जीबी इंटरनल मैमोरी उपलब्ध है। यह फोन पुराने एंड्रॉयड 2.3 जिंजरब्रेड पर आधारित है लेकिन इसमें 1400 एमएएच बैटरी के साथ डुअल सिम की भी सुविधा है। एक्सपैड फनरॉयड क्यू2 में 480x800 रेजल्यूशन (Resolution) के साथ 4.0 इंच का डिस्‍प्ले है। यह स्मार्टफोन 1.0 गीगाहर्ट्ज प्रोसेसर पर कार्य करता है और इसमें 512 एमबी रैम की सुविधा है| 1,399 रुपए का मोबाइल और 1200 मिनट का टॉकटाइम फ्रीसाथ ही एंड्रॉयड आइसक्रीम सैंडविच (Ice Cream Sandwich) ऑपरेटिंग सिस्टम पर आधारित इस फोन में 1400 एमएएच बैटरी का उपयोग किया गया है। साथ ही ब्लूटूथ और वाई-फाई का ऑप्शन भी उपलब्ध है। वहीं फनड्रॉयड क्यू4 में एचवीजीए के साथ 3.5 इंच की डिस्‍प्ले स्क्रीन है और यह भी एंड्रॉयड 4.0 आइसक्रीम सैंडविंच पर कार्य करता है। 256 एमबी रैम और मैमोरी कार्ड स्लॉट की सुविधा के साथ यह फोन 1 गीगाहर्ट्ज प्रोसेसर पर आधारित है। डुअल सिम सपोर्ट इस फोन में 1200 एमएएच बैटरी दी गई है। इसी तरह क्यू 5 में 4.0 इंच की एलसीडी टच स्क्रीन है और यह भी अन्य क्यू2 और क्यू4 की तरह एंडरॉयड 4.0 आइसक्रीम सैंडविच पर आधारित है। इसमें डीडीआर 3 के साथ 512 एमबी रैम, 5.0 मैगापिक्सल कैमरा, डुअल सिम और 1400 एमएएच बैटरी भी है।
अगर आपका सैमसंग गैलेक्सी एस-6 या एस-6 एज धीमा चल रहा है या फिर आपको उसके परफॉरमेंस में कमी दिख रही है तो उसको रिसेट करना बहुत बढ़िया उपाय है। फैक्ट्री रिसेट का मतलब होता है फ़ोन को वापस उसी स्थिति में ले जाना, जैसा वो पैकेट से निकालते वक़्त था। फ़ोन पर जो भी डेटा है, सब कुछ, डिलीट हो जाएगा इसलिए उसे सबसे पहले सेव कर लें। अगर सभी डेटा सेव कर लिया है तो सॉफ्ट रिसेट करना आसान है। आपके स्क्रीन पर वार्निंग आएगी कि आपका डेटा मिट जाएगा। एक बार आप अपनी हामी भरेंगे तो फ़ोन फैक्ट्री रिसेट मोड में चला जाएगा।
एप्पल की नई स्मार्ट वॉच चीन के बाज़ार में अगले महीने से उपलब्ध होगी। लेकिन चीन की दिग्गज ई-कॉमर्स कंपनी अलीबाबा की वेबसाइट पर डुप्लीकेट ‘एप्पल वॉच’ धड़ल्ले से बेची जा रही है। ताओबाओ वेबसाइट में इन उपकरणों को एडब्ल्यू08 और आईवॉच के नाम से दर्ज किया गया है। हार्डवेयर और सॉफ्टवेयर दोनों ही मामले में ये एप्पल की आने वाली स्मार्ट वॉच से हूबहू मिलती जुलती हैं। एंड्रायड प्लेटफ़ार्म हालांकि वेबसाइट पर दी गई जानकारी के अनुसार, ये एप्पल के वॉच ओएस की बजाय गूगल के एंड्रायड प्लेटफ़ार्म पर चलती हैं। ये चीन में 250 युआन (लगभग 2500 रुपए) में उपलब्ध हैं जबकि एप्पल कंपनी अपनी स्मार्ट वॉच यहां 2,588 युआन (लगभग 25 हज़ार रुपए) में बेचेगी। ईबे और अमेज़न की तरह ताओबाओ थर्ड पार्टी सेलर वेबसाइट है और इसके वेंडर इस बात को समझाने के लिए कड़ी मशक्कत कर रहे हैं कि यह असली एप्पल स्मार्ट वॉच नहीं है। फ़ाइनेंशियल टाइम्स के अनुसार, इसके एक विज्ञापन में नारा दिया गया है- ‘धांसू एप्पल वॉच बाज़ार में।’
काफी समय से सोनी गेमिंग कंसोल PS4 की चर्चा आप भी सुनते आए होंगे। जापानी कंपनी सोनी ने इसको अब भारतीय बाजार में उतार दिया है।
स्मार्टफोन पर आपने जो भी ऐप डाउनलोड किए हैं वो खुद ही अपडेट होते रहते हैं। इसकी वजह से आपके मोबाइल डेटा का इस्तेमाल होता रहता है और आपको पता भी नहीं चलता। ऐप कंपनियों का कहना है कि ऐसा ऐप की खामियों को दूर करने या उन्हें बेहतर बनाने के लिए किया जाता है। कभी-कभी सिक्योरिटी के कारण भी ऐसे अपडेट दिए जाते हैं। दरअसल, कुछ लोग चाहते हैं कि वे अपनी मर्ज़ी से अपडेट लें, न कि हर अपडेट लेकर अपना डेटा बर्बाद करें। कई बार कुछ ऐसे बदलाव भी किए जाते हैं जो आपकी उस ऐप को इस्तेमाल करने की आदतों के अनुरूप न हों, इस स्थिति से बचने के लिए भी ज़रूरी है आप ऑटो-अपडेट का ऑप्शन बंद रखें। ऐसा करने के लिए अपने एंड्रॉयड फ़ोन या टेबलेट पर गूगल प्ले स्टोर पर क्लिक कीजिए। इसके बाद स्क्रीन के दाहिनी तरफ ऊपरी हिस्से में तीन बिंदु दिखेंगे। उन पर टैप करके सेटिंग्स को चुनिए। वहां पर आपको ‘ऑटो अपडेट ऐप्स’का विकल्प मिलेगा। उस बॉक्स में जो टिक मार्क लगा है उसे हटा दीजिए।
अप्रैल में एप्‍पल वॉच के रिलीज़ होने के बाद स्मार्टवॉच सेक्टर रफ़्तार पकड़ेगा? कम से कम माना तो यही जा रहा है। लेकिन रिसर्च फ़र्म कैनेलिस के आंकड़े देखने के बाद इस पर विचार करना पड़ सकता है। यह आंकड़े बताते हैं कुल 46 लाख स्मार्ट वियरेबल बैंड्स में से सिर्फ़ 7,20,000 ही बिक्री के लिए जारी हुए हैं। इन आंकड़ो में फ़िटनेस ट्रैकर शामिल हैं एंड्रॉयड स्मार्टवॉच 2014 का बड़ा आकर्षण थीं। गूगल की आई/ओ कॉंफ्रेंस में मोटोरोला 360 और सैमसंग गीयर 2 जैसे उत्पाद रिलीज़ हुए थे। लगता है कि किसी ने इनमें रुचि नहीं दिखाई। गूगल ने हज़ारों ऐसे उपकरण अपने आई/ओ कार्यकर्ताओं और अपने कर्मचारियों को यह घड़िय़ां मुफ्त में दी थीं, इसलिए इन्हें अपने पैसे से ख़रीदने वालों की संख्या और भी कम है। 'स्मार्टफ़ोन' कुछ साल पहले स्मार्टवॉच लानी वाली पेबल ने साल के अंत तक कुल 10 लाख घड़ियां बेचीं। एक स्टार्टअप के लिए तो यह ठीक है लेकिन उल्लेखनीय नहीं। महीनों तक एंड्रॉयड वीयर उपकरण पहनने के बाद मुझे पता लगा है कि समस्या क्या है। इनमें मोटो 360 सबसे अच्छी दिखने वाली स्मार्टवॉच है, लेकिन रोज़ सुबह मुझे इसे पहनना याद नहीं रह पाता। इसे रोज़ चार्ज करना पड़ता है और यह जो जानकारी दिखाती है- '364 अनरेड ईमेल्स' या 'नई ट्विटर एक्टिविटी'- वह मेरे किसी काम की नहीं होती। इसके अलावा इस उपकरण में गूगल ग्लास की तरह 'वाव' वाली बात भी नहीं है। कोई भी मुझे रोककर मुझे मेरी स्मार्टवॉच दिखाने के लिए नहीं कहता। जेपी मॉर्गन के एक विश्लेषक का मानना है कि एप्पल वॉच के आने के बाद पहले साल में यह 2.6 करोड़ बिक सकती हैं। करीब 40 करोड़ लोगों के पास आईफ़ोन होने के चलते, जिनके साथ यह कंपेटीबल है, यह कोई अजीब अनुमान भी नहीं लगता। लेकिन अब भी यह साफ़ नहीं है कि स्मार्टवाच क्या स्मार्टफ़ोन की तरह अनिवार्य हो भी पाएंगी या नहीं।
शारीरिक चिन्हों या आंखों की पुतलियों द्वारा व्यक्ति की पहचान करने की प्रक्रिया (बायोमेट्रिक) में अब एक नई कड़ी जुड़ गई है। अब तक तो आप फेस डिटेक्शन तकनीक से आईफोन या एंड्रॉयड को अनलॉक कर सकते थे, लेकिन अब एक ऐसा नया ऐप ′ट्रू-की′(true key) डेवलप किया गया है, जिसके जरिए आप अपने पासवर्ड प्रोटेक्टेड मल्टीपल वेबसाइट जैसे ईमेल, नेट बैंकिंग अकाउंट आदि को बिना कोई पासवर्ड डाले फेस डिटेक्शन तकनीक से ओपन कर सकेंगे। हालांकि फेस डिटेक्शन तकनीक की सुविधा एप्पल के आईफोन और गूगल के एंड्रॉयड पर पहले से ही उपलब्ध है। यह ′ट्रू-की′ कंप्यूटर कैमरे की मदद से फोटो क्लिक करके स्टोर कर लेगा, ताकि भविष्य में इसका इस्तेमाल किया जा सके। जब भी आप अपने पासवर्ड प्रोटेक्टेड वेबसाइट को ओपन करना चाहेंगे, यह ऐप आपके चेहरे को स्कैन कर अपने रिकॉर्ड से मैच कर लेगा। इस स्थिति में पासवर्ड की जरूरत नहीं पड़ेगी। यह तकनीक उन सभी डिवाइसेज पर काम करेगी, जिनमें कैमरे लगे होंगे, यानी यह कंप्यूटर, टैबलेट और स्मार्टफोन के पासवर्ड भी बदल सकता है। ′ट्रू-की′ ऐप फरवरी से वेबसाइट पर उपलब्ध होगा। ′ट्रू-की′ सर्विस को कंप्यूटर चिपमेकर इंटेल ने डेवलप किया है।
प्रतियोगी परीक्षाओं की तैयारी के लिए अब ढेरों मोबाइल ऐप्स उपलब्ध हैं, जिनकी मदद से आप स्मार्ट तरीके से अपनी तैयारी कर सकते हैं। आज के स्मार्ट समय में अधिकांश छात्रों के पास स्मार्टफोन होता है। अब ऐसे में जब आपके पास स्मार्टफोन है, तो क्यों नहीं उसका स्मार्ट इस्तेमाल किया जाए। गेम्स और सोशल नेटवर्किंग साइट के एपि्लकेशन तो डाउनलोड करते ही हैं, अब प्रतियोगी परीक्षाओं के लिए उपलब्ध इन एप्लिकेशन को गूगल प्ले स्टोर या एंड्रॉयड मार्केट से फ्री में डाउनलोड करें और अपने पॉकेट में अपने कॅरियर की तैयारी रखें। इंडिया जनरल नॉलेज प्रतियोगी परीक्षाओं में सबसे महत्वपूर्ण सेक्शन माने जाने वाले भारतीय सामान्य ज्ञान से संबंधित सवालों की कठिनाइयों को आसान करता है यह एप्लिकेशन। इसमें भारत के इतिहास, भूगोल, विज्ञान, संविधान और सामान्य ज्ञान से संबंधित अन्य भागों के बारे में विस्तृत जानकारी उपलब्ध है। इसके अलावा सामान्य ज्ञान से संबंधित ढेर सारे महत्वपूर्ण प्रश्नों के क्वेश्चन बैंक भी हैं।
स्पेक्ट्रम की निलामी में एक लाख करोड़ रुपये से ज्यादा की कमाई भारत के सरकारी खज़ाने के लिए एक अहम घटना थी। लेकिन मोबाइल सेवा मुहैया कराने वाली कंपनियों को इसके लिए बड़ी कीमत चुकानी पड़ी है। इसका परिणाम ये हो सकता है कि कॉल दरें ख़ासी बढ़ सकती हैं। इससे भी बुरी ख़बर ये है कि इस नीलामी से भारत के टेलीकॉम सेक्टर की समस्याओं- काल नाकाम होना, बातचीत के बीच में लाइन टूटना - सुलझने नहीं जा रही हैं। आम लोगों के लिए इस पूरे मामले से संबंधित कई अहम सवाल हैं। स्पेक्ट्रम क्या है, आपको फिक्र क्यों हो? मोबाइल टेलीफोन की सेवा में रेडियो तरंगों का इस्तेमाल किया जाता है। स्पेक्ट्रम को फ्रीक्वेंसीज़ में मापा जाता है, इनका आवंटन ब्लॉक्स में होता है। प्रत्येक टेलीकॉम ज़ोन मोबाइल वहां सेवा मुहैया कराने वाली कंपनियों के लिए टेलीकॉम 'सर्किल' के तौर पर जाना जाता है। आवंटित की गई एक निर्धारित फ्रीक्वेंसी का मतलब ये होता है कि एक इलाके में एक निश्चित संख्या में उपभोक्ताओं को टेलीकॉम सेवाएं मुहैया कराई जा सकती हैं। भारत में किसी एक क्षेत्र में उन मोबाइल उपभोक्ताओं की सबसे अधिक संख्या रहती है जो एक ही स्पेक्ट्रम का इस्तेमाल कर रहे होते हैं। यही सबसे बड़ी वजह है कि फोन करने की कोशिशें नाकाम हो जाती हैं या फिर अक्सर ही बातचीत बीच में ही कट जाती है। अधिक स्पेक्ट्रम का मतलब ये भी है कि मोबाइल कॉल की गुणवत्ता सुधर सकती है और इससे तेज रफ्तार से बेहतर डाटा सेवाओं के मिलने की भी संभावना है।
अपने ऐपल फ़ोन पर अगर आपको वो विज्ञापन पसंद नहीं हैं तो ऐपल की ओर से iOS 9 पर आपको विज्ञापन ब्लॉक करने का विकल्प होगाI आपको एक ऐप डाउनलोड करना होगा और सफ़ारी ब्राउज़र का सही एक्सटेंशन भी साथ में रखना होगा बस आपके iPhone से कुकीज़, विज्ञापन, इमेज और दूसरे अनचाही चीज़ें गायब हो जाएंगी। अभी तक ये साफ़ नहीं है कि ऐपल ऐड-ऑन का कैसे ध्यान रखेगा पर कुछ विज्ञापन ब्लॉक करने की सहमति मिल जाने की उम्मीद है। iOS 9 लॉन्च करने की घोषणा ऐपल ने पिछले हफ़्ते अपने सालाना कांफ्रेंस में की थी और ये इस साल के अंत तक बाज़ार में आ जाएगा।
लग्ज़री घड़ियां बनाने वाली कंपनियों ने स्मार्ट उपकरण बनाने वाली कंपनियों पर पारंपरिक घड़ियों के डिज़ाइन की नकल का आरोप लगाया है। पाइरेसी की ख़बर देने वाली साइट टोरेंटफ्रीक के अनुसार ओमेगा, फॉसिल और कार्टिए जैसे ब्रांड्स ने उन वेबसाइट्स को नोटिस जारी किया है जो अपने ग्राहकों को पारंपरिक घड़ियों के डिज़ाइन डाउनलोड करने की सुविधा उपलब्ध कराती हैं। अब बाज़ार में कई स्मार्टवॉच आ गई हैं जो फ़ोन का भी काम करती हैं। इन स्मार्टवॉच को पारंपरिक लुक देने के लिए लोग पारंपरिक घड़ियों के डिज़ाइन को डाउनलोड करके स्मार्टवॉच पर लगा देते हैं। घड़ी बनाने वाली पुरानी और स्थापित कंपनियों को इस पर आपत्ति है। सोनी, सैमसंग, एलजी के स्मार्टवॉच बाज़ार में हैं, जबकि अगले साल ऐपल की स्मार्टवॉच भी बाज़ार में आ जाएगी।
कई मोबाइल कंपनियां बाजार में अपनी स्मार्टवॉच उतार चुकी हैं। वहीं कई ऐसे ब्रांड हैं जो कि जल्द ही अपनी स्मार्टवॉच बाजार में उतारने वाले हैं। मोटोरोला ने भी अपनी स्मार्टवॉच लॉन्च करने का फैसला किया है। सैमसंग, सोनी, एलजी, हुआवई और पेब्बल आदि के बाद अब स्मार्टवॉच की दौड़ में मोटोरोला भी पीछे नहीं है और अन्य कंपनियों को प्रतियोगिता देने के लिए यह भी अपनी स्मार्टवॉच मोटो 360 नाम से बाजार में उतारने वाली है। गया फोन पानी में! क्या करें और क्या न करें?यह अन्य स्मार्टवॉच के मुकाबले काफी अलग और बेहतर डिजाइन के साथ उपलब्ध होगी। इसमें उपभोक्ता नोटिफिकेशनंस, मैसेज और अलर्ट देख सकते हैं। साथ ही इसमें गूगल वॉयस सर्च और नेविगेशन के अलावा कई अन्य फीचर्स भी दिए गए हैं। दूसरों से छिपाना चाहते हैं अपने फेसबुक फ्रेंड्स, ये रहा उपायऐसी कई खासियत वाली ये स्मार्टवॉच अपनी श्रेणी में दूसरों से अलग बनाएंगी। यह कंपनी की पहली डिवाइस होगी जो एंड्रॉयड वियर प्‍लेटफॉर्म पर काम करेगी। इसके अलावा ये मैग्‍नेटिक इंडक्‍शन की मदद से वायरलैस तरीके से चार्ज होगी। मोटो 360 में खासतौर से स्मार्टफोन के लिए बनाया गया एंड्रॉयड 4.3 ऑपरेटिंग सिस्टम दिया गया है। सूत्रों से मिली जानकारी के अनुसार 1.8 इंच का डिस्‍प्ले दिया गया है। ये स्मार्टवॉच पानी अवरोधक है।  फिलहाल कंपनी ने इसकी कीमत का खुलासा नहीं किया गया है।
भारत में स्मार्टफ़ोन बड़े धड़ल्ले से बिक रहे हैं। फ्री वाई-फाई जैस मुद्दे राजनीति के केंद्र में आ गए हैं। लेकिन आम भारतीय इंटरनेट पर वीडियो देखने के ज़्यादा शौक़ीन नहीं प्रतीत होते। भारत में इंटरनेट का इस्तेमाल करने वालों की संख्या लगातार बढ़ रही है लेकिन वीडियो के मामले में लोग ऑफ़लाइन वीडियो देखना ज़्यादा पसंद नहीं करते। भारतीयों को इस आदत की वजह से कई लोगों को उठाना पड़ता है नुकसान। गुड़गांव के एक भीड़-भाड़ वाले बाज़ार में बड़ी साधारण सी दिखने वाली एक डीवीडी की दुकान में ऐसी डीवीडी बिक रही हैं जिसमें 10 फ़िल्में होती है- भले ही वो ख़राब पिक्चर क्वालिटी वाली ही क्यों ना हो। 26 साल के असीम मंडल अक्सर इस दुकान पर आते हैं। उन्होंने अपना मेमरी कार्ड दुकानदार को दिया और दुकानदार ने बदले में वैसा ही आठ जीबी का मेमोरी कार्ड उन्हें वापस लौटा दिया। उन्होंने इस कार्ड में बॉलीवुड की हालिया विवादास्पद फ़िल्म ली है जो वो अपने स्मार्टफ़ोन पर देखेंगे। क़ीमत असीम मंडल ने ये फ़िल्म महज़ 50 रुपए में ली है, जो टिकट के दाम से आधे से भी कम है। इसके अलावा उन्हें दो फिल्में और भी बोनस की तरह मिल गई। यह एक नए तरह का व्यवसाय है जिसमें दुकानदार पहले से लोड लिए गए मेमरी कार्ड का व्यापार करता है।अगर आप नियमित ग्राहक हैं तो वे आपके मेमरी कार्ड के बदले आपको दूसरा भरी हुआ मेमरी कार्ड भी दे सकते हैं। मंडल काम पर जाने और काम से लौटने के वक्त का इस्तेमाल मेट्रो में अपने स्मार्टफ़ोन पर फ़िल्म देखने में करते हैं। उनका कहना है, "यह एक अच्छा सौदा है। हालांकि यह दोगुनी क़ीमत है जो मैं बिहार में अपने घर पर इसके लिए दूंगा।" कनेक्शन अगर फ़िल्म अच्छी हो तो वे अपने कमरे में साथ रहने वाले दोस्त के लैपटॉप की मदद से उसे अपने हार्डडिस्क में रख लेते हैं या फिर दोनों ही एक साथ लैपटॉप पर फ़िल्म देखते हैं। मंडल ने पिछले साल अक्तूबर में पाँच हज़ार रुपए में माइक्रोमैक्स का मोबाइल खरीदा था जिसमें मौजूद 2-जी कनेक्शन पर वीडियो देखना लगभग नामुमकिन है। उन्होंने व्हाट्सएप इस्तेमाल करने और मेमरी कार्ड की मदद से वीडियो देखने के लिए स्मार्टफ़ोन खरीदा था। मंडल की तरह लाखों भारतीय अपने स्मार्टफ़ोन का इस्तेमाल वीडियो देखने और संगीत सुनने के लिए मेमरी कार्ड के माध्यम से करते हैं, न कि वीडियो डाउनलोड करने या ऑनलाइन देखने-सुनने के लिए। भारतीय के इस आदत के पाँच प्रमुख कारण हैं। जिनके बारे में हम आपको एक-एक बताएंगे।
स्मार्टफोन यूजर्स के सामने कई बारे यह सवाल आता है कि हैकर्स उनके मोबाइल से जानकारी ट्रेक कर लेते हैं। लेकिन अब आपके फोन की जासूसी नहीं हो पाएगी। अगर कोई ऐसा करने की कोशिश भी करेगा तो आपको तुरंत पता चल जाएगा। जी हां, ऐसा मुमकिन है स्नूपस्निच ऐप के जरिए। स्नूपस्निच नाम का यह ऐप आईएमएसआई (इंटरनेशनल मोबाइल सब्सक्राइबर आइडेंटिटी) कैचर्स का पता लगाएगा। यह ऐप इस बात पर नजर रखेगा कि कहीं कोई आपके फोन की जासूसी तो नहीं कर रहा।
बाज़ार में लगातार स्मार्टवॉच की संख्या बढ़ती जा रही है। ऐसे में कौन सी स्मार्टवॉच सबसे बेहतर है, इसको लेकर उलझन भी बढ़ रही है। एक नजर बाज़ार में मौजूद स्मार्ट वाच और उनकी ख़ासियत पर- रेटिना क्वालिटी का स्क्रीन, बैटरी क्षमता अभी मालूम नहीं। हार्ट-रेट मॉनिटर, गेरोस्कोप, एक्सलेरोमीटर। सबसे बड़ी ख़ासियत डिजिटल क्राउन के चलते ऐप का इस्तेमाल संभव। स्क्रॉल और जूम करने की सुविधा कीमत 349 डॉलर। एक्सपर्ट कमेंट्स एप्पल का सबसे पर्सनल डिवाइस। डिजिटल क्राउन की सुविधा के चलते अपने आप में बेहद अनोखी घड़ी।
साल 2005 में सूचना का अधिकार (आरटीआई) कानून लागू हुआ था जिससे आम आदमी को भ्रष्टाचार से लड़ने में काफी मदद मिली। यह एक ऐसा सशक्त हथियार है जिसके जरिए सरकारी महकमों के कामकाज की सारी हकीकत सामने आ जाती है। सूचना का अधिकार (आरटीआई) के तहत जानकारी प्राप्त करने के लिए आपको एक आवेदन फार्म भरने की जरूरत होती है। ‌इसके लिए थोड़ी मशक्कत करनी पड़ती थी, लेकिन अब इस काम को दिल्ली विश्वविद्यालय के प्रोफेसर गुरुपित सिंह टुटेजा ने और भी आसान बना दिया है। जाकिर हुसैन कॉलेज के सहायक प्रोफेसर ने एंड्रॉयड यूजर्स के लिए 'आरटीआई गुरू' (RTI Guru) नाम से एक एप्लिकेशन तैयार की है। इसके जरिए आप आरटीआई दाखिल करने की पूरी प्रक्रिया स्मार्टफोन के आसानी के साथ कर सकते हैं। 10 जरूरी शार्टकट्स जानिए, काम होगा फटाफटयहां हिंदी और अंग्रेजी दोनों तरह के ऑनलाइन फार्म की सुविधा दी गई है। आवदेन करने के बाद यूजर्स आरटीआई गुरू के जरिए आवेदन प्रक्रिया को ट्रेक भी कर सकते हैं। इस ऐप में आरटीआई मैनेजर नाम से एक खास फीचर दिया गया है, जिसके जरिए यूजर्स अपनी आरटीआई से संबंधित जानकारी को सुरक्षित भी कर सकते हैं। यह ऐप सूचना का अधिकार (आरटीआई) कानून 2005 की जानकारी के साथ-साथ अन्य महत्वपूर्ण वेबसाइट्स की भी जानकारी देने का काम करती है।
विंट सर्फ़ उन लोगों में शामिल हैं जिन्हें इंटरनेट का जनक कहा जाता है। लेकिन उन्हें इन दिनों एक चिंता सता रही है। चिंता ये है कि जो भी तस्वीरें या दस्तावेज हम कंप्यूटर पर सेव कर रहे हैं, हो सकता है कि वो एक दिन बेकार हो जाएं। क्योंकि हम डिजिटल डाटा तो संरक्षित कर रहे हैं, लेकिन उस टेक्नोलॉजी को सहेजने पर हमारा ध्यान कम है जिसमें वो काम करती है। मतलब जिस फ़ॉर्मेट में तस्वीर या दस्तावेज़ आपने सेव किया है, हो सकता है कि वो आगे काम ही न करें। लेकिन विंट सर्फ़ इसका उपाय भी बताते हैं। विंट सर्फ़ फ़िलहाल दुनिया की सबसे बड़ी इंटरनेट कंपनी गूगल के उपाध्यक्ष हैं और जिन लोगों की वजह से आज हम इंटरनेट का इस्तेमाल कर पा रहे हैं, सर्फ़ उनमें से एक हैं। उनका कहना है कि सॉफ़्टवेयर और हार्डवेयर तेज़ी से पुराने पड़ रहे हैं और उनकी जगह नए नए सॉफ़्टवेयर ले रहे हैं और ये सिलसिला लगातार जारी है। ऐसे में उन डिजिटल डाटा के अस्तित्व पर संकट भी मंडरा रहा है जो हम समझते हैं कि हमने संरक्षित कर लिया है।
मोबाइल उपभोक्ताओं में वीआईपी और यूनिक मोबाइल नंबर की मांग हमेशा से रही है। यूनिक मोबाइल नंबर पाने के लिए ग्राहक अधिक दाम तक चुकाने को तैयार होते हैं। टाटा टेलीसर्विसेज के यूनीफाइड टेलीकॉम ब्रांड टाटा डोकोमो ने एक ऐसी सर्विस शुरू की है जिसके तहत ग्राहक खुद के मोबाइल नंबर बना सकेंगे। कंपनी ने एक बयान में कहा कि ग्राहक किसी भी टाटा डोकोमो ब्रांड स्टोर्स में जाकर अपनी पसंद के नंबर बना सकते हैं। ये नंबर उनकी जन्म तिथि, पसंदीदा नंबर या कोई ऐसे नंबर हो सकते हैं जिन्हें आसानी से याद रखा जा सके। गूगल सर्च करेंगे तो मिल सकती है गूगल की यह चेतावनी कंपनी का कहना है कि यह पहली ऐसी सर्विस है जो मोबाइल ग्राहकों को पर्सनलाइज मोबाइल नंबर इस्तेमाल करने की सुविधा प्रदान कर रही है।
एक और नए वर्ष और नए संकल्पों की बड़ी सी लिस्ट। जी हां, नया वर्ष आते ही हम अपने जीवन में अनेक संकल्प लेते हैं और फिर उन्हें पूरा करने में जुट जाते हैं। लेकिन हर साल की तरह, धीरे-धीरे आपका जोश ठंडापड़ जाता है और सभी संकल्प ठंडे बस्ते में चले जाते हैं। खैर, जरूरी नहीं कि सभी के साथ ऐसा होता होगा। यदि आपको भी अपने संकल्पों को पूरा करना है या उन्हें लंबे समय तक निभाना है, तो आप तकनीक की मदद लेकर ऐसा कर सकते हैं। फिर आपको अपना वजन कम करना हो या फिर ढेर सारी किताबें पढ़नी हों, आपके मोबाइल पर नीचे दिए गए 5 एंड्रायड ऐप्स आपकी सहायता कर सकते हैं। वैली: कम होगा खर्चीलापन क्या आपने पिछले साल जरूरत से ज्यादा पैसा खर्च किया है और इस बार 2015 में आपका संकल्प पैसा बचाना है? हमारे पास आपके लिए एक ऐप्प है। वैली (Wally) आपका अपना फाइनेंशियल एडवाइजर है, जो पूंजी प्रबंधन में आपकी मदद करेगा और बजट से भटकने नहीं देगा। आप अपने खर्चों की पूरी जानकारी प्राप्त कर सकते हैं: आप कहां, कब, क्यों, कैसे (नगद, क्रेडिट, चेक) और किसके साथ कितना खर्च करते हैं। आप हर खर्च से जुड़े अनुभव की तस्वीरें डाल सकतेहैं और अपनेदोस्तों को टैग कर सकते हैं। यही नहीं, आपके जैसे दूसरे लोगों से वित्तीय पैटर्न की तुलना करने के लिए वैली कम्यूनिटी की ताकत का लाभ उठा सकते हैं। वैली द्वारा आपको चार्ट एवं ग्राफ के माध्यम से आपके पैसों के प्रवाह पर दमदार जानकारी एवं विविध दृष्टिकोण प्रदान किये जायेंगे। इसका सबसे अच्छा पहलू क्या है? यह ऐप्प बिल्कुल मुफ्त है।
इस दावे में कितना सच है कि मोबाइल और अन्य इलैक्ट्रॉनिक गैजेट संवेदनशील इलेक्ट्रॉनिक सिस्टम को बाधित करते हैं? मैं एक गलती कबूल करती हूं जो अभी तक राज़ था। मार्च में मेरा विमान हीथ्रो हवाई अड्डे से उड़ने की तैयारी में था, तभी एक विमान में घोषणा हुई कि सभी यात्री अपने इलेक्ट्रॉनिक उपकरण बंद करें। लेकिन बात मानने की बजाय मैंने ठीक उलट अपना स्पार्टफोन जेब में और अंदर घुसा दिया। मुझे काम के सिलसिले में अति महत्वपूर्ण मैसेज देखने थे, और निश्चित तौर पर मेरा छोटा सा हैंडसेट विमान को आसमान से ज़मीन पर गिराने की ताक़त तो नहीं रखता था। क्या इसमें इतनी ताक़त थी? ऐसा लगता है, मैं ही ऐसा करने वालों में अकेली नहीं थी। ताज़ा सर्वेक्षण में पता चला है कि हर 10 अमरीकी हवाई यात्रियों में से चार यात्रियों ने गैजेट्स को बंद न करना कबूल किया है।
फिनलैंड की कंपनी नोकिया ने अपने नोकिया एन1 (Nokia N1) टैबलेट की घोषणा कर दी है। इस टैबलेट को पहला नोकिया-ब्रेंडेड एड्रॉयड टैबलट का गया है। नोकिया एन1 को 2015 की पहली तिमाही में चीन के बाजार में बिक्री के लिए उतार दिया जाएगा। नोकिया एन1 का स्क्रीन साइज 7.9 इंच (2048x1536 पिक्सल) है जिस पर कॉर्निंग गरिल्ला ग्लास3 का इस्तेमाल किया गया है। नोकिया टैबलेट 2.3 गीगाहर्ट्ज का 64-बिट इंटेल ऐटम जेड3580 प्रोसेसर, पावर वीआर जी6430 ग्राफिक्स कार्ड, 2 जीबी रैम और 32 जीबी इंटरनल स्टोरेज के साथ काम करता है। 10 स्मार्टफोन पर भारी छूटसॉफ्टवेयर की बात करें तो यह एंड्रॉयड के लेटेस्ट ओएस 5.0 लॉलीपॉप पर आधारित है। फोटोग्राफी के लिए 8 मेगापिक्सल रियर कैमरा और 5 मेगापिक्सल फ्रंट कैमरा दिया गया है। सात तरीके बढ़ा देंगे एंड्रॉयड फोन की बैटरी लाइफमैटल ‌डिजाइन के नोकिया एन1 में एल्युमिनियम का इस्तेमाल किया गया है। यह दो रंग नैचरल एल्युमिनियम और लावा ग्रे में उपलब्‍ध होगा। कनेक्टिविटी की बात करें तो वाई-फाई, ब्लूटूथ 4.0, माइक्रो-यूएसबी 2.0 जिसमें टाइप C कनेक्टर की स‌ुविधा दी गई है। इसकी कीमत 249 डॉलर (करीब 15,400 रुपए) है।
स्मार्टफोन बनाने वाली ब्लैकबेरी ने अपनी मैसेजिंग ऐप BBM में प्राइवेसी कंट्रोल के लिए नए फीचर को शामिल किया है। जिसके तहत किसी को भेजे गए मैसेज को डिलीट किया जा सकेगा। इसके अलावा बीबीएम पर किसी के साथ कोई फोटो थोड़े समय के लिए भी शेयर की जा सकेगी। बीबीएम का ये नया फीचर्स स्नैपचैट ऐप की ही तरह है। स्मार्टफोन यूसर्ज में स्नैपचैट अपने खुद-ब-खुद डिलीट चैट फीचर की वजह से बेहद मशहूर इमेज मैसेजिंग ऐप है। बीबीएम यूजर्स भी अब निर्धारित कर सकेंगे कि उनके मैसेज या फोटो कितनी देर तक रहने चाहिए। इसमें तय समयावधि समाप्त होने के बाद भेजा गया मैसेज सामने वाले यूजर्स को नहीं दिखेगा। इसके अलावा सामने वाला बीबीएम यूजर्स अगर फोटो या मैसेज का स्क्रीनशॉट लेता है तो उसकी जानकारी भी भेजने वाले को मिलेगी। ये फीचर फिलहाल लोकप्रिय मैसेजिंग ऐप वॉट्सऐप में मौजूद नहीं हैं। बीबीएम की नई सुविधा कंपनी फिलहाल अगले तीन महीने के लिए फ्री उपलब्ध कराएगी।
बहुत जल्द एक ऐसा बैलून भारतीय आकाश में उड़ता दिखेगा जो दूर-दराज के क्षेत्रों में इंटरनेट सेवा उपलब्ध कराएगी। कैलिफोर्निया की इंटरनेट कंपनी गूगल साझेदारी के लिए दुनियाभर की दूरसंचार कंपनियों से बातचीत कर रही है, जिसमें भारतीय कंपनियां भी शामिल हैं। ये बैलून वाई-फाई से लैस होंगे। गूगल की सहायक कंपनी गूगल एक्स ′लून′ परियोजना पर काम कर रही है। इस परियोजना के तहत आकाश में दूर-दराज के इलाकों में कई लून बैलून छोड़े जाएंगे जो रूटर की तरह काम करेंगे। गूगल एक्स रिसर्च लैब में बिजनेस इनोवेशन के उपाध्यक्ष मोहम्मद गौदत ने भारतीय सॉफ्टवेयर उद्योग संघ नेशनल एसोसिएशन ऑफ सॉफ्टवेयर एंड सर्विसेज कंपनीज द्वारा पिछले सप्ताह आयोजित एक सम्मेलन में कहा कि आज करीब 4.5 बिलियन लोगों तक इंटरनेट सेवा उपलब्ध नहीं है। यह एक बहुत बड़ी समस्या है। ये बैलून धरती से 60 हजार फुट की ऊंचाई पर वायुमंडलीय परत में तैरेंगे जो प्राकृतिक आपदाओं से अप्रभावित रहेंगे। ये बैलून उसी प्रौद्योगिकी से इंटरनेट उपलब्ध कराएंगे, जिस प्रौद्योगिकी से मोबाइल फोन के जरिए कराया जाता है। वायुमंडल में ये 100 दिनों से भी अधिक ठहर सकते हैं। कहा जा रहा है कि इस सेवा की शुरुआत 2016 तक हो सकती है।
मोबाइल फोन चोरों के लिए बुरी खबर है। मोबाइल चोरी करने के बाद वे सिम बदलकर भी चोरी किए गए मोबाइल फोन का इस्तेमाल नहीं कर पाएंगे। मोबाइल फोन धारक बिना किसी मदद के खुद ही किसी भी नंबर से आने वाले अवांछित कॉल या एसएमएस पर हमेशा के लिए रोक लगा सकते हैं। मोबाइल फोन का इस्तेमाल अन्य उपकरणों के लिए रिमोट कंट्रोल के रूप में भी किया जा सकता है। इन सबके लिए जल्द ही बाजार में मोबाइल कवच (एम-कवच) सॉल्यूशन लाया जा रहा है। एम-कवच को हैदराबाद स्थित सी-डैक और आईआईटी मद्रास ने मिलकर विकसित किया है। इस सॉल्यूशन को आईआईटी मद्रास व सी-डैक के साथ औद्योगिक पार्टनरशिप के तहत बाजार में उतारने का प्रयास किया जा रहा है।
इस बात पूरी उम्मीद है कि आपकी फ्रेंडलिस्ट बहुत कम ऐसे दोस्त होंगे, जो फेसबुक पर नहीं हैं। ऐसे माहौल में, जहां हरकोई और हरचीज ऑनलाइन है, आप इस बदलती सोशल और डिजिटल दुनिया से कनेक्ट हुए बिना नहीं रह सकते हैं। क्या तकनीक और सोशल मीडिया अभी भी आपके लिए चुनौती बना हुआ है, क्योंकि आप फीचर फोन का इस्तेमाल करते हैं? तो आप महज इस वजह से इंटरनेट और सोशल मीडिया से दूर नहीं रह सकते हैं। चीजें काफी बदल चुकी हैं, फीचर फोन के लिए भी आज स्मार्ट ऐप मौजूद हैं। हम यहां आपको ऐसे ही एक ऐप के बारे में बता रहे हैं जिसके जरिए आप फीचर फोन में भी शानदार तरीके से लोकप्रिय सोशल नेटवर्किंग साइट फेसबुक का इस्तेमाल कर सकते हैं।
सैमसंग नए फ्लैगशिप स्मार्टफोन सैमसंग गैलेक्सी एस6 (Samsung Galaxy S6) लॉन्च होने को तैयार हो चुका है। कंपनी ने गैलेक्सी एस6 टीजर शेयर कर भी शुरू कर दिए हैं। कंपनी ने एक लेटेस्ट वीडियो शेयर किया है जिसमें इस फोन का डुअल कर्व्ड डिस्‍प्ले और मेटल लुक दिखाया जा रहा है। फोन का बैक डार्क ग्रे मेटल है। सैमसंग के फ्लैगशिप स्मार्टफोन एस6 से बार्सिलोना में 1 मार्च 2015 को मोबाइल वर्ल्ड कांग्रेस के दौरान पर्दा उठेगा। सैमसंग गैलेक्सी एस6 को लेकर अटकलें काफी पहले ही शुरू हो चुकी हैं। एस 6 के बारे में यह बात भी सामने आ चुकी है कि इसकी ग्लास बॉडी होगी, इसमें नॉन-रिमूवेबल बैटरी लगी होगी। फिलहाल इस फोन का स्पेशल वर्जन तैयार किया जा रहा है, जिसमें दो एज डिस्प्ले होंगे। हालांकि इसका सॉफ्टेवयर फीचर बहुत हद तक गैलेक्सी नोट एज जैसा हो सकता है। फोन की विशेषताओं की बात करें तो इसे आप सहूलियत के हिसाब से दाएं या बाएं एज पैनल को एक्टिवेट कर सकते हैं। इसके अलावा इसमें ग्लान्स लाइटिंग फीचर है यानी कॉल या नोटिफिकेशन आने पर फोन की एज भी जल उठेगी। आप अपने पसंद के मुताबिक कॉन्टैक्ट्स चुनकर उन्हें खास कलर असाइन कर सकते हैं। ऐसी स्थिति में फोन की एज जलने पर आपको पता चल चाएगा कि किस कॉन्टैक्ट की तरफ से आपको नोट‌िफिकेशन आया है।
स्मार्टफोन यूजर्स कॉल से ज्यादा मैसेज का इस्तेमाल करते हैं। इंस्टेंट मैसेजिंग ऐप्स के आने के बाद तो सुबह से शाम तक ना जाने कितने मैसेज का आदान-प्रदान हो जाता है। यहां टेक्‍स्ट के साथ फोटो और वीडियो की भी सुविधा मिलती है। मैसेजिंग करते समय कभी गलती ये फोटो, वीडियो या टेक्‍स्ट किसी दूसरे व्यक्ति को भी चला जाए, जिसे आप भेजना नहीं चाहते थे तो क्या करेंगे। तुरंत सॉरी लिखकर मैसेज करेंगे या बस एक ख्याल दिमाग में आएगा कि काश किसी तरह इस मैसेज डिलीट हो जाए। अब इस मुश्किल का हल खोज लिया गया है। इस मुश्किल का आसान बनाने का काम करेगा नया 'स्ट्रिंग' (Strings) ऐप। सिएटल स्थिति कंपनी बी लैब ने एक ऐसा मैसेजिंग ऐप तैयार किया है जो यूजर्स को पूरी तरह सुरक्षित रखेगा। स्ट्रिंग ऐप यूजर्स को अपने फोन से टेक्‍स्‍ट, फोटो, वीडियो वगैरह को पूरी तरह से डिलीट करने की सुविधा प्रदान करेगा। साथ ही आपने जिस व्यक्ति को मैसेज भेजा है, उस व्यक्ति के मोबाइल से भी पूरी तरह मैसेज डिलीट कर देगा।
स्मार्टफोन यूजर्स के लिए ऐसी कई ऐप्स मौजूद हैं जो फ्री वॉयस कॉल की सुविधा देती हैं, लेकिन इसके लिए शर्त होती है कि दोनों स्मार्टफोन यूजर्स के पास एक जैसी फ्री वॉयस कॉल ऐप इंस्टॉल होनी चाहिए। अगर आप किसी अन्य व्यक्ति के फोन या लैंडलाइन नंबर पर कॉल करना चाहें तो इसके लिए आपको दाम चुकाने पड़ते हैं। मगर अब इस परेशानी से भी स्मार्टफोन यूजर्स को मुक्ति मिल चुकी है। सीनेट की एक रिपोर्ट के मुताबिक 'कॉल+' (Call+) ऐप के जरिए आप 85 देशों में मोबाइल और लैंडलाइन नंबर पर मुफ्त में कॉल कर सकते हैं। सबसे खास बात इस ऐप के जरिए कॉल करने के लिए दूसरी तरफ यह ऐप इंस्टॉल होना जरूरी नहीं है। कॉल+ एंड्रॉयड और आईओएस यूजर्स के लिए मौजूद है। कॉल करने पर यह ऐप आपका नंबर कॉलर आईडी में दिखाएगा। इस ऐप के जरिए आप यूएसए में किसी भी नंबर पर अनलि‌मिटेड फ्री वॉयस कॉल और मैक्सिको, चाइना और ब्राजील में लैंडलाइन नंबर पर कॉल कर सकते हैं।
वनप्लस ने वन स्मार्टफोन का 16 जीबी सिल्क व्हाइट वैरिएंट भारत में लॉन्च कर दिया है। यह फोन मंगलवार को अमेजन इंडिया पर बिक्री के लिए उपलब्ध होगा। वनप्लस वन को श्याओमी मी4 16 जीबी की तुलना में उतारा गया है इसलिए कंपनी ने इसकी कीमत मी4 16 जीबी से 1000 रुपए कम तय की है। वनप्लस वन की कीमत 18,999 रुपए है जबकि श्याओमी मी4 16 जीबी की कीमत 19,999 रुपए है। भारत में वनप्लस 64 जीबी वैरिएंट की कीमत 21,999 रुपए है। वनप्लस वन शानदार डिजाइन और एडवांस फीचर्स के चलते यह एप्पल आईफोन 5एस और गूगल नेक्सस 5 को कढ़ी टक्कर दे सकता है। वनप्लस वन स्मार्टफोन में 5.5 इंच की डिस्‍प्ले स्क्रीन है ‌जो 1080पी रेजल्यूशन पर काम करती है। इसमें 2.5 गीगा‌हर्ट्ज स्नैपड्रेगन 801 क्वॉडकोर प्रोसेसर और 3जीबी रैम दी गई है। वनप्लस वन फोन की इंटरनल स्टोरेज 16 जीबी है। ये एंड्रॉयड लेटेस्ट वर्जन 4.4 किटकैट पर काम करता है। इसमें 13 मेगापिक्सल का मुख्य कैमरा और 5 मेगापिक्सल सेकेंड्री कैमरा में दिया गया है। फोन में 3100mAh की बैटरी दी गई है।
गूगल अधिक से अधिक इंटरनेट से जोड़ने के लिए भारतीयों की सुविधानुसार चीजों को शामिल कर रहा है। गूगल ने इंटरनेट को हिंदी व अन्य भारतीय भाषाओं में लोगों तक पहुचाने के लिए सस्ते एंड्रॉयड वन से लेकर हिंदीवेब सर्विस पेश की है। साथ ही गूगल ने अपनी ऐप्स की नई अपडेट भारतीय यूजर्स के लिए जारी कर दी है। गूगल ने खासकर‌ हिंदी को इंटरनेट पर आसान बनाने के लिए गूगल हिंदी इनपुट ऐप को अपडेट किया है। एंड्रॉयड यूजर्स अब Google Hindi Input के जरिए हिंगलिश यानि हिंदी और इंलिश भाषा का मिश्रण भी इस्तेमाल कर सकते हैं। हिंगलिश ‌डिक्‍शनरी के जरिए यूजर्स को टाइपिंग के दौरान हिंगलिश शब्द (सुझाव के तौर पर) दिखाई देते रहेंगे। इसके अलावा पहले से ज्यादा स‌टीक हिंदी अनुवाद, वाइस इनपुट और इमोजी इनपुट सपोर्ट दिया गया है।
सिंगापुर के तीन छात्रों ने एक प्रतियोगिता में ऐसा मोबाइल ऐप विकसित करने के लिए फंड जीता है जो लोगों को स्मार्टफ़ोन की लत छुड़ाने में मददगार साबित होगा। 'एप्‍पल ट्री' नामक यह एप्लीकेशन लोगों को अपने मोबाइल की स्क्रीन में घुसे रहने के बजाए दोस्तों और परिजनों के साथ ज़्यादा वक़्त बिताने के लिए प्रेरित करेगा। ये एप्लीकेशन दो या अधिक दोस्तों के अपने फ़ोन एक साथ रखने पर फ़ोन को स्थिर कर देती है। यदि फ़ोन को छुआ न जाए तो स्क्रीन पर सेब का पेड़ बनने लगता है। ज़्यादा देर स्क्रीन न छूने पर पेड़ पर 'डिजीटल सेब' उग आते हैं जो फ़ोन इस्तेमाल न करने के इंसेटिव के तौर पर यूज़र को मिलते हैं। जितनी देर फ़ोन को न छुआ जाए उतने ज़्यादा ही डिजीटल सेब उगते हैं जो यूज़र के लिए ईनाम होते हैं।
माइक्रोसॉफ्ट डिवाइस ने होली ऑफर में अपने प्रीमियम मोबाइल हैंडसेट लूमिया 830 और लूमिया 930 सात हजार रुपए कैश बैक की घोषणा की है। यह ऑफर सभी ग्राहकों के लिए रिटेल स्टोर पर 20 फरवरी से उपलब्‍ध है। कैशबैक ऑफर के बाद लूमिया 830 की कीमत 21,800 रुपए और लूमिया 930 की कीमत 31,600 रुपए है। लूमिया 830 फोन में 720x1280 पिक्सल रेजल्यूशन वाला 5 इंच का आईपीएस डिसप्ले है। फोन 1.2 गीगाहर्ट्ज क्वाडकोर स्नैपड्रैगन 400 प्रोसेसर, 1 जीबी रैम और 16 जीबी इंटरनल स्टोरेज के साथ काम करता है। एक्सटर्नल मैमोरी के लिए 128 जीबी तक माइक्रोएसडी कार्ड सपोर्ट मौजूद है। लूमिया 830 के कैमरे में प्योरव्यू तकनीक का इस्तेमाल किया गया है। 10 मेगापिक्सल रियर कैमरे के जरिए 4k रेजल्यूशन पर वीडियो रिकॉर्डिंग की जा सकती है। वीडियो कॉलिंग 0.9 मेगापिक्सल फ्रंट फेसिंग कैमरा दिया गया है। कनेक्टिविटी के लिए ब्लूटूथ, वाई-फाई, 3G और एनएफसी की सुविधा मौजूद है। फोन की बैटरी 2200mAh की है, कंपनी का दावा है कि ये 3G नेटवर्क पर 14.8 घंटे का टॉकटाइम और 22 घंटे का स्टैंडबाई बैटरी बैकअप देने में सक्षम है। फोन बैटरी वायरलैस चार्जिंग सपोर्ट के साथ है। लॉन्च के समय लूमिया 830 की कीमत 28,799 रुपए थी।
ग्रैंड थेफ्ट ऑटो-वी (जीटीएवी) गेम अब और भी ज्यादा रियलिस्टिक हो गया है। इसके पिछले वर्जन्स में प्लेयर सिर्फ एक्शन का मजा उठाते थे। लेकिन अब इसे खेलते हुए वे खुद को गेम के एक किरदार जैसा महसूस करेंगे। इस गेम के पिछले वर्जन की रिकॉर्ड बिक्री हुई है। इस गेम की पांचवी किश्त के तौर पर इसका फर्स्ट पर्सन व्यू-प्वॉइंट लॉन्च हुआ है। अब प्लेयर्स कार-हाइजैकिंग का रोमांच और भी ज्यादा महसूस करेंगे। जीटीए-5 के एनीमेशन डायरेक्टर रॉब नेल्सन के मुताबिक ′यह नया मोड प्लेयर्स को गेमिंग की दुनिया के शहर लॉस सेंटोस और ब्लेन काउंटी को खुद एक्सप्लोर करने का मौका देता है। लेनोवो के मल्टी लेयर्ड स्मार्टफोन की खासियत जानें इसमें कार हाइजैकिंग के दृश्य दिलचस्प अंदाज में सामने आते हैं। जीटीएवी और जीटीए ऑनलाइन पर उपलब्ध इस गेम में नए मोड के साथ एडजस्टमेंट के लिए कुछ बदलाव भी किए गए हैं। इस गेम में एक ऑप्शनल फर्स्ट पर्सन कवर सिस्टम, टार्गेटिंग सिस्टम और बहुत से नए एनीमेशन शामिल किए गए हैं।
अगर आप व्हॉट्सऐप का इस्तेमाल करते हैं तो इस बात की पूरी उम्मीद है कि आपको कई बारे ऐसा मैसेज मिला होगा जिसमें व्हॉट्सऐप का इस्तेमाल बंद करने के लिए आपसे निवेदन किया जाता है। आप क्या को याद है ये मैसेज 'Delet whatsapp आज पीएम मोदी ने Made in India का नारा दिया है। आइए पहल करें अमेरिकन ऐप whatsApp की जगह इंडियन TELEGRAM को अपनाएं। आखिए यह पहला भारतीय सोशल मीडिया ऐप है। चीनियों ने whatsapp को ठुकरा कर मेड इन चाइना Wechat को को अपनाया है, तो आखिर हम पहल कब करेंगे? whatsApp एक साल इस्तेमाल करो और बंद करो उसकी जगह उसकी एक साल की कीमत 56 रुपये है। भारत में कुल 20 करोड़ (गलत आकड़ें) भारतीय whatsapp का इस्तेमाल करते हैं तो 20 करोड़ x 65 रुपये= 1120 करोड़ रुपये भारत के बाहर जाने वाला है। जानकारी के लिए मैसेज आगे भेजो और Telegram डाउनलोड करो।' व्हॉट्सऐस को लेकर इस तरह के कई मैसेज लोगों को भेजे जाते रहे हैं लेकिन अब ये खेल खत्म हो जाएगा। क्योंकि व्हॉट्सऐप भारतीयों के लिए आगे भी फ्री रहेगा इसकी आपको कोई कीमत चुकी नहीं पड़ेगी। मिंट की एक रिपोर्ट के मुताबिक व्हॉट्सऐप के वाइस प्रेसिडेंट फॉर बिजनेस डेवलपमेंट, ‌नीरज अरोड़ का कहना है कि ‌विकासशील देशों जैसे भारत में व्हॉट्सऐप सर्विस आगे भी मुफ्त रहेगी।
साल 2014 बस कुछ दिनों में हमें अलविदा कहकर जाने वाला है। ऐसे समय में आप एक नजर ‌2014 से जुड़ी कुछ यादों पर जोर डालना चाहेंगे। गूगल ने इस काम को थोड़ा आसान बना दिया है। साल 2014 की बेस्ट ऐप्स तलाश रहे हैं लोगों के लिए गूगल ने प्ले स्टोर पर 'Best Apps of 2014' का एक अलग सेक्‍शन तैयार किया है। इस सेक्शन में गूगल कुल 64 एप्लिकेशन को शामिल किया है। इनमें 61 फ्री ऐप्स और 7 पेड ऐप्स हैं। पेड एप्लिकेशंस की बात करें तो Amazing World Atlas, Ultimate Guitar Tabs & Chords, Facetune, Afterlight, 7 Minute Workout Challenge, djay 2 and Over के लिए आपको दाम चुकाने होंगे। एक नजर ‌लिस्‍ट पर
भारत की स्मार्टफ़ोन क्रांति ने रफ़्तार पकड़ ली है और हर साल क़रीब दो सौ फ़ीसदी की रफ्तार से स्मार्टफ़ोन बिक्री में इज़ाफ़ा हो रहा है। लेकिन ये स्मार्टफोन आपका ख़ासा समय भी नष्ट कर रहे हैं। स्मार्टफ़ोन्स और टैबलेट्स अपने यूज़र्स को पूरी तरह से कनेक्टेड होने का एहसास कराते हैं, चाहे वो सोशल मीडिया के ज़रिए हो या फिर ईमेल, एसएमएस या फोन कॉल्स। लेकिन यही स्मार्टफ़ोन आपके दिन का एक बड़ा हिस्सा चट कर जाता है। आखिर कैसे? मार्केटिंग कॉल्स, फेसबुक, वॉट्सऐप, जंक ई-मेल और गैरज़रूरी सोशल मीडिया अपडेट....ये आपके दिन का बड़ा समय बर्बाद कर देते हैं।
स्मार्टफोन यूजर्स के बीच तेजी से बढ़ती लोकप्रियता के कारण इंस्टेंट मैसेजिंग ऐप वॉट्सऐप को कई टेक्नॉलोजी कंपनियों खरीदना चाहती थी। वॉट्सऐप की खरीदारी में सोशल नेटवर्किंग साइट फेसबुक और इंटरनेट सर्च इंजन गूगल भी शामिल थी। वॉट्सऐप को खरीदने के लिए गूगल ने 10 अरब डॉलर यानी करीब 60,000 करोड़ रुपए का ऑफर दिया था। फेसबुक वॉट्सऐप को 4 बिलियन डॉलर कैश और 12 बिलियन डॉलर के कंपनी के शेयर के साथ करीब 19 अरब डॉलर यानी करीब 1.20 लाख करोड़ रुपए में खरीदने में सफल रही। इकोनॉमिक्स टाइम्स की रिपोर्ट के मुताबिक गूगल अपना मोबाइल मैसेजिंग ऐप लॉन्च करने की तैयारी में है। उम्मीद है कि गूगल इसकी टेस्टिंग भारत और दूसरे तेजी से आगे बढ़ते देशों में करेगी।
एक नई सेफ्टी एप्लिकेशन पेश करने के लिए सिंगापुर की आईटी कंपनी ब्लूनटेक डॉट नेट भारत की कई बड़ी टेलीकॉम कंपनियों के साथ बातचीत कर रही है। इस ऐप का खास मकसद भारत में महिलाओं के साथ मोबाइल पर होने वाले गलत व्यवहार से सुरक्षा प्रदान करने है। इस एप्लिकेशन के जरिए मोबाइल यूजर्स अपने नंबर को हाइड कर सकते हैं यानि जब आप किसी को फोन करेंगे तो उसकी मोबाइल स्क्रीन पर आपका नंबर दिखाई नहीं देगा। ब्लूनटेक डॉट नेट के सीईओ गुरताज सिंह पाड्डा का कहना है कि हम इस नई ऐप्लिकेशन के सिलसिले में भारत में कई बड़ी टेलीकॉम कंपनियों से साथ बात कर रहे हैं। ये ऐप अगले साल तीन महीने के अंदर भारत में लॉन्च होने की उम्मीद है। क्या करें कि फोन चोरी न हो?ब्लूनटेक डॉट नेट इसके लिए पहली StitMe और दूसरा ShieldMe दो एप्लिकेशन लाएगी। कंपनी का कहना है कि ये दोनों ही एप्लिकेशन फोन प्राइवेसी के लिए हैं। ShieldMe का इस्तेमाल खास कर बिजनेश के लिए किया जाएगा। डेटिंग वेबसाइट का चलन काफी तेजी से लोकप्रिय हो रहा है, ऐसे में महिलाओं की प्राइवेसी बनाए रखने के लिए ऐसी ऐप्लिकेशन की जरूर है। पसर्नल प्राइवेसी हर व्यक्ति का मैलिक आधिकार है और StitMe मोबाइल नंबर को छिपकर प्राइवेसी सुनिश्चित करने का काम करती है।
फेसबुक ने यूजर्स के लिए प्राइवेसी के लिए सोशल नेटवर्किंग साइट में एक नया टूल शामिल किया है। इस टूल को शामिल करने के पीछे फेसबुक का मकसद है कि यूजर्स को सही तरीके से अपनी पोस्ट और इंफॉरमेशन शेयर करने में मदद मिले। यूजर की प्राइवेसी बनी रहे। इसके लिए फेसबुक ने ब्लू डायनासोर एक प्राइवेसी चेकअप टूल तैयार किया है। ये ब्लू डायनासोर यूजर को उनकी प्राइवेसी सेटिंग बनाए रखने में मदद करेगा। पोस्ट के दौरान ये टूल आपकी प्राइवेसी सेटिंग को दिखाएगा और आप उसे फिर से सेट कर सकते हैं। इस टूल का काम ये है यूजर के ये बताया जाए कि उसकी प्राइवेसी सेटिंग्स क्या हैं। यूजर अपनी जरूरत के अनुसार इसको तुरंत बदल भी सकता है। फेसबुक के पैडी अंडरवुड ने अपनी एक ब्लॉग पोस्ट में लिखा है कि हम जानते हैं कि आप फेसबुक पर अपने दोस्तों से जुड़ने आए हैं, न कि हम से। लेकिन इस बात का नियंत्रण भी महत्वपूर्ण है कि आप फेसबुक पर क्या शेयर करते हैं और दूसरे लोग आपके साथ क्या शेयर करते हैं।
गूगल ने धीरे-धीरे अपनी सभी ऐप्स की नई अपडेट देना शुरू कर दी है। गूगल ने नए यूजर इंटरफेस और नए फीचर के साथ Gmail 5.0 और नए कैलेंडर ऐप की घोषणा कर दी है। नए Gmail ऐप का इस्तेमाल एंड्रॉयड 4.0 या इससे अधिक एंड्रॉयड वर्जन पर कर सकते हैं जबकि नए कैलेंडर ऐप को इस्तेमाल करने के लिए कम से कम एंड्रॉयड 4.1 डिवाइस का होना जरूरी होगा। Gmail 5.0 एप्लिकेशन को अगले कुछ दिनों में गूगल प्ले से डाउनलोड किया जा सकता है। कंपनी आईफोन यूजर्स के लिए भी नए कैलेंडर ऐप पर काम कर रही है। इस नए अपडेटेड जीमेल एप्लिकेशन में सभी ईमेल प्रोवाइडर्स के लिए सपोर्ट दी गई है यानी उन यूजर्स को भी सपोर्ट मिलेगा जिनके ईमेल एड्रेस गूगल पर नहीं है जैसे Yahoo Mail, Outlook और आप POP/IMAP के साथ एक अलग इनबॉक्स सेट कर सकते हैं।
इस 'माइन' को जानते हैं आप? अगर आप गेमिंग के शौक़ीन हैं तो आपने 'माइनक्राफ्ट' के बारे में कभी-न-कभी जरूर सुना होगा। माइनक्राफ्ट सबसे ज्यादा बिकने वाली वीडियो गेम है, जिसमें गेमर्स 3डी डिब्बों से कलाकृतियां बना सकते हैं। यूं तो ये गेम पहली बार साल 2009 में सबके सामने आया लेकिन फिर भी कई लोगों को पहली बार माइनक्राफ्ट के बारे में तब पता चला जब माइक्रोसॉफ्ट ने इसे बनाने वाली कंपनी को ढ़ाई अरब डॉलर में खरीदने की घोषणा की। ये गेम एक्स बॉक्स, प्लेस्टेशन, जावा, एंड्रॉयड और विडोंज पर खेला जा सकता है। बीते वर्षों में माइनक्राफ्ट के शौकीनों ने कुछ आश्चर्यजनक क्लाकृतियां बनाई। आप भी देखिए।
एप्पल आईफोन 6 और आईफोन 6 प्लस की बिक्री शुरू हो चुकी है। इसके दोनों मॉडलों को लोगों ने हाथों हाथ लिया जा रहा है। लॉन्च होने के महज तीन दिनों के अंदर इनकी एक करोड़ से ज्यादा की रिकॉर्डतोड़ बिक्री हो चुकी है। इन्होंने अपने ही मॉडलों के रिकॉर्ड तोड़े। एक तरफ एप्पल के आईफोन को लेकर पूरी दुनिया में ऐसी दीवानगी देखने को मिल रही है तो दूसरी ओर एप्पल आईफोन 6 की बड़ी खामी समाने आई है। एप्पल आईफोन 6 के डिजाइन में बड़ी खामी निकलकर सामने आई है। टेक्नोलॉजी वेबसाइट सेंट के मुताबिक कई आईफोन6 और आईफोन6 प्लस यूजर्स फोन को लेकर शिकायत दर्ज करवा रहे हैं। यूजर्स के मुताबिक ये फोन ‌थोड़ा सा दवाब पड़ते ही मुड़ जाता है। आईफोन6 प्लस यूजर नेल्सन कार्डोस ने ट्विटर फोटो शेयर किया है जिसमें दवाब के कारण से आईफोन6 की बॉडी मुड़ी हुई नजर आ रही है। इस फोन की हकीकत आप इस वीडियो में देख सकते हैं।
ऐप्पल के नए स्मार्टफोन का इंतजार मंगलवार को खत्म हो गया। कंपनी ने आईफोन 6 और आईफोन 6 प्लस लॉन्च कर दिए। साथ ही अपना पहला स्मार्टवॉच भी दुनिया के सामने पेश किया। इस मौके पर ऐप्पल प्रमुख टिम कुक ने कहा कि कंपनी आईफोन के इतिहास की सबसे शानदार तकनीक लॉन्च कर रही है। कैलिफोर्निया में कंपनी के सीनियर वाइस प्रेसीडेंट फिल शिलर ने आईफोन की खूबियां गिनाते हुए कहा कि यह शानदार है। आईफोन का ग्लास डिसप्ले और बॉडी इससे पहले इतनी स्लिम और स्मार्ट कभी नहीं थी। साल के अंत में यह स्मार्टफोन कम से कम 115 देशों में उपलब्ध होगा। अक्तूबर में यह भारतीय बाजारों में भी आ सकता है। इस लॉन्चिंग के साथ ही कंपनी ने मौजूदा आईफोन 5एस और 5सी के दाम घटाने की घोषणा की है।
फिल्म 'रा वन' के दौरान शाहरुख खान ने जो किया अब वो दौहरा रहे हैं अभिनेता ऋतिक रोशन। अपनी आने वाली फ़िल्म 'बैंग बैंग' की प्रमोशन के लिए ऋतिक रोशन ने 'बैंग बैंग' नाम की एक गेम निकाली है। ऋतिक का मानना है कि ये एक बहुत ही क्रिएटिव तरीका है लोगों का ध्यान खींचने का और उन्हें 'बैंग बैंग' के बारे में बताने का। चैलेंज कर रहे ऋतिक ऋतिक रोशन ने एक और नए तरीके से फ़िल्म का प्रमोशन कर रहे हैं। वो बॉलीवुड में अपने दोस्तों को तरह- तरह के चैलेंज दे रहे हैं और इसका ज़िक्र वो सोशल मीडिया साइट ट्विटर पर कर हैं और वो इसे ‘बैंग-बैंग’ मोमेंट कह कर सम्बोधित कर रहे हैं। उन्होंने अपनी फ़िल्म 'कृष 3' की सह कलाकार प्रियंका चोपड़ा को सर के बल खड़े होकर तीन 'पुश अप्स' करने को कहा जो उन्होंने कर दिया। ऋतिक ने प्रियंका पर कहा, "प्रियंका कुछ भी कर सकती है। मुझे उसे थोड़ा कठिन चैलेंज देना चाहिए था।"
सोचिए कैसा रहेगा, अगर आपका स्मार्टफोन एक जासूसी गैजेट बन जाए? एक नए ऐप की मदद से यह संभव हो सकता है। स्टेनफोर्ड यूनिवर्सिटी के शोधकर्ताओं ने इस्राइली डिफेंस फर्म रफेल के साथ मिलकर यह ऐप बनाया है। Gyrophone नामक यह एंड्रॉयड ऐप फोन के गाइरोस्कोप में लगी वाइब्रेटिंग प्रेशर प्लेट्स की मदद से किसी भी आवाज की वाइब्रेशन्स को पकड़ लेता है।
बेहतर तकनीक से लैस स्मार्टफ़ोन्स ने मोबाइल गेमिंग को नई ऊर्जा दी है। मोबाइल पर ‘मारियो’, ‘नेस साइमुलेटर’ और ‘कॉन्ट्रा’ के आने के बाद अब कई 3डी गेम्स यूज़र्स को लुभा रहे हैं। गूगल प्ले पर इनमें से कई गेम्स मुफ्त उपलब्ध हैं, तो कई पेड हैं। लगभग सभी गेम्स में ज़्यादा सहूलियतों के लिए इन-ऐप शॉपिंग का ऑपशन मौजूद है। आइए एक नज़र डालते हैं ऐंड्रॉएड के ऐसे ही सात ख़ास गेमिंग ऐप्स पर।
ऐल्काटेल ने नया स्मार्टफोन लॉन्च किया है जिसमें 4 कैमरे हैं। दरअसल Flash नाम के इस स्मार्टफोन के फ्रंट में भी ड्यूल कैमरा सेटअप है और बैक में भी। जानें, क्या खास है इसमें... ऐल्काटेल फ्लैश के बैक कैमरा सेटअप में 13 मेगापिक्सल के दो सेंसर लगे हैं। फ्रंट कैमरे में एक सेंसर 8 मेगापिक्सल है और दूसरा 5 मेगापिक्सल। दोनों कैमरा सेटअप्स में ड्यूल 6P लेंस, ड्यूल f/2.0, ड्यूल टोन फ्लैश और PDAF के साथ क्लोज़ लूप है। ऐल्काटेल फ्लैश ऐंड्रॉयड 6.0 मार्शमैलो पर रन करता है। इसमें 5.5 इंच का फुल HD IPS डिस्प्ले है जिसका रेजलूशन 1080x1920 पिक्सल्स है। पिक्सल डेन्सिटी 401ppi है। डिवाइस में डेका-कोर मीडियाटेक हीलियो X20 प्रोसेसर के साथ 3GB रैम लगी है। स्मार्टफोन की इंटरनल मेमरी 32 जीबी है और 128 जीबी तक का माइक्रोएसडी कार्ड इसमें लगाया जा सकता है। कनेक्टिविटी की बात करें तो Alcatel Flash वाई-फाई, ब्लूटूथ, 4G LTE, जीपीएस और यूएसबी टाइप-सी सपॉर्ट करता है। इसमें 3.5mm जैक है या नहीं, लिस्टिंग से यह पता नहीं चल पाया है। स्मार्टफोन में 3100 mAh बैटरी है, जिसे रिमूव नहीं किया जा सकता। 152.6x75.4x8.7mm डायमेंशंस वाले इस स्मार्टफोन का वजन 155 ग्राम है। इस स्मार्टफोन की कीमत क्या है, इस बारे में अभी कोई जानकारी नहीं दी गई है। CNET की रिपोर्ट के मुताबिक कंपनी का कहना है कि यह स्मार्टफोन जॉर्डन और सऊदी अरब में ही बिकेगा।
रिलायंस जियो को टक्कर देने के लिए आइडिया सेल्युलर ने अपने पोस्टपेड ग्राहकों के लिए नया आॅफर लाया है। आइडिया प्रतिदिन 1 जीबी 4जी डेटा देगा। इस नये पोस्टपेड प्लान की कीमत महज 300 रुपये प्रति महीना है। यह प्लान सब्सक्रिप्शन के शुरुआती तीन महीनों के लिए ही उपलब्ध है।
जियोनी की नई A सीरीज में सेल्फी पर फोकस है। मेटल बॉडी वाले इस फोन से चाइनीज कंपनी मिडल सेगमेंट में सेल्फी फोन को लेकर हो रहे कड़े मुकाबले में अपना दावा पेश किया है। हमने फोन को हफ्ते भर इस्तेमाल किया और पता लगाया ओवरऑल पैकेज में है कितना दम। स्पेसिफिकेशंस: 5.5 इंच फुल एचडी डिस्प्ले, 4जीबी रैम, 64 जीबी रॉम, ऑक्टा कोर 2 GHz प्रोसेसर, 4010 mAh बैटरी, ऐंड्रॉयड नॉगट, दाम: 19,990 रुपये। बार्सिलोना में मोबाइल वर्ल्ड कांग्रेस में जियोनी के प्रेजिडेंट विलियम लू से हमने पूछा था कि मोबाइल मार्केट में अभी सबसे डिफाइनिंग फीचर क्या होने जा रहा है, तो जवाब था कैमरा। एमडब्ल्यूसी में उन्होंने जब Gionee A1 को लॉन्च किया तो सबसे ज्यादा तवज्जो इसके कैमरा एक्सपीरियंस पर ही थी। 16 मेगापिक्सल का सेल्फी कैमरा और 13 मेगापिक्सल का रियर। ए1 में फ्रंट कैमरे के साथ फोकस भी दिया गया है, ओपो और वीवो जैसे प्लेयर जहां ड्यूल लेंस पर दांव लगा रहे हैं। जियोनी ने इसे सिंपल रखा और एक अच्छे लेंस वाला फ्रंट कैमरा दिया है।' A1 के फ्रंट कैमरे के रिजल्ट काफी अच्छे हैं, पिक्चर डीटेल हों या कलर रिप्रोडक्शन। वाइड ऐंगल लेंस से ज्यादा लोगों को सेल्फी में शामिल करने के नतीजे भी कंपटीशन के मुकाबले अच्छे हैं। कम रोशनी में फ्लैश मदगदगार होता है। बैक कैमरा 13 मेगापिक्सल का है, ठीक रोशनी में तस्वीरें बेहतर हैं लेकिन कम रोशनी में हमने थोड़े डिस्टरबेंस देखे। A1 में आपको पिक्चर मोड बहुत मिलेंगे, फेस ब्यूटी के अलावा टाइम लैप्स, स्लो मोशन, जीआईएफ, पिकनोट, स्कैनर, कार्ड स्कैनर, ट्रांसलेशन जैसे मोड ऑटो इनबिल्ट मिलते हैं। कैमरा फोन का पूरा पैकेज इसमें समेटा गया है। फोन का डिजाइन और बिल्ट प्रीमियम लुक्स वाला है, मेटल बॉडी में यह थोड़ा वनप्लस जैसा दिखता है, फिंगरप्रिंट सेंसर भी उसी की तर्ज पर फ्रंट में है। पावर और वॉल्यूम बटन दोनों ही दाईं तरफ हैं। फोन की बॉडी पर ऊपर और नीचे भी वनप्लस 3 की तरह सिल्वर रिम है। हालांकि नीचे दो साउंड ग्रिल दिए हैं जिससे ईयरफोन का जैक ऊपर की तरफ चला जाता है। दिखने में ये अच्छा लगता है और 5.5 इंच डिस्प्ले साइज का फोन होते हुए भी बड़ा और भारी फील नहीं होता। 4010 मिली एंपियर की तगड़ी बैटरी है जो इसके साथ आने वाले खास फास्ट चार्जर से काफी जल्दी चार्ज हो जाती है और हेवी इसेतमाल पर भी अच्छा आउटपुट देती है। यूएसबी सी टाइप चार्जर की कमी खलती है जब अच्छे फोन इसी से लैस हो कर आ रहे हैं। 4जीबी रैम, और 64 जीबी रैम के साथ 2 गीगा हर्त्ज के हीलियो पी10 प्रोसेसर के साथ आता है, हेवी गेमिंग और मल्टी टास्किंग में हमें हीटिंग या लैग की शिकायत नहीं मिली। फोन की परफॉरमेंस स्मूद है। मेमरी बढ़ाने का ऑप्शन है। लेटेस्ट ऐंड्रॉयड नॉगट पर आधारित अमीगो ओएस काफी रोचक है और पर्सनलाइजेशन का स्कोप है। नतीजा 19,990 रुपये में कई लोगों को यह फोन महंगा लग सकता है, लेकिन अपने डिजाइन, कैमरा और बैटरी जैसे फीचर यह इस रेंज में दमदार ऑप्शन है। हालांकि इससे कम दाम में मोटो जी5 प्लस जैसे हैंडसेट हैं जो काफी कुछ ऐसे ही फीचर दे रहे हैं।
ओपो ने मोबाइल फोन में अपना फोकस शुरू से ही सेल्फी पर रखा है और बाकियों से कुछ एक्स्ट्रा देने को तवज्जो दी। अब चूंकि मेगापिक्सल और फ्रंट फ्लैश कॉमन फीचर हो गए हैं तो ओपो ने अपने नए फोन Oppo F3 Plus में फ्रंट कैमरा में ड्यूल लेंस ला दिए हैं। सेल्फी में ये फीचर कितना असरदार है, हमने पता लगाया इस रिव्यू में। स्पेसिफिकेशंस: 6 इंच फुल एचडी, गरिला ग्लास 5 प्रोटेक्शन, 4 जीबी रैम, 64 जीबी स्टोरेज, ड्यूल सिम, स्नैपड्रैगन 653 प्रोसेसर, ऐंड्रॉयड 6.0 आधारित कलर ओएस 3.0, 16 मेगापिक्सल बैक कैमरा, 16 + 8 मेगापिक्सल फ्रंट कैमरा, 4000 mAh बैटरी, दाम 30,990 रुपये। कैमरा एफ3 प्लस फ्रंट में दो लेंस वाले सेल्फी कैमरे के साथ आता है। ड्यूल लेंस हमने वीवो के वी5 प्लस में भी देखा था लेकिन वहां उसका मकसद फोटो में डेप्थ लाने का था। एफ3 प्लस में दो लेंस हैं, एक 16 मेगापिक्सल का मेन लेंस और 8 मेगापिक्सल का सेकंडरी लेंस। सेकंडरी कैमरा 120 डिग्री वाइड ऐंगल लेंस का है। यानी जब आप इस फोन के कैमरा फीचर में जाकर सेल्फी मोड ऐक्टिव करते हैं तो ये आपको दो ऑप्शऩ देता है, खुद की सेल्फी लेनी है तो 16 मेगापिक्सल का मेन कैमरा ऐक्टिव होता है लेकिन आप अगर ज्यादा बड़े बैकग्राउंड को या कई लोगों के ग्रुप वाली सेल्फी लेना चाहते हैं जिसमें ज्यादा से ज्यादा लोग तस्वीर में फिट आ जाएं तो कैमरा बटन के नीचे ग्रुप के आइकॉन पर क्लिक कर इस मोड को ऐक्टिव कर सकते हैं। Oppo F3 Plus का फ्रंट कैमरा अपनी इस खूबी की वजह से लाजवाब है और कई लोगों को काफी पसंद आएगा। तस्वीरों की क्वॉलिटी भी अच्छी है और पिक्सल टूटने जैसी शिकायत नहीं मिली जो कई बार अच्छे कैमरा फोन के फ्रंट कैमरे को लेकर भी आती रही हैं। कलर रिप्रोडक्शन भी काफी सटीक है। फ्लैश नहीं दिया गया है लेकिन आप फ्लैश मोड में जाकर तस्वीर लेते हैं तो यह वाइट स्क्रीन की लाइट से इसका इफेक्ट लेता है, हालांकि इसमें तस्वीर लेने की स्पीड पर असर पड़ता है। ऐसा भी कुछ मौकों पर हमने पाया कि फ्लैश मोड ऑफ करने से कुछ तस्वीरों में ओवर एक्सपोजर आया। ब्यूटी सॉफ्टवेयर से लैस है। फ्रंट कैमरा 16 मेगापिक्सल का है एफ 1.7 अपर्चर के साथ और सोनी IMX398 सेंसर से लैस है। फ्रंट कैमरा के रिजल्ट भी हमें अच्छे मिले, नैचरल रोशनी में भी और कम रोशनी में भी, हालांकि बाद की सिचुएशऩ में तस्वीरें डीटेल कायम नहीं रख पाती हैं। चूंकि ओपो का पूरा फोकस कैमरा एक्सपीरियंस पर है, इसलिए लोगों की उम्मीद के हिसाब से इसमें और सुधार की गुंजाइश रहेगी। टाइमलैप्स, पैनारोमा के भी फीचर हैं। डिजाइन और डिस्प्ले यह 6 इंच डिस्प्ले वाला फोन है, साइज काफी बड़ा लगता है, कुछ लोगों के लिए यह मसला हो सकता है। हालांकि फोन की ग्रिप अच्छी है। मेटल यूनीबॉडी के साथ यह दिखने में अच्छा है। फिंगरप्रिंट सेंसर आगे की तरफ बॉटम में दिया गया है और काफी फास्ट है। फुल एचडी डिस्प्ले की चमक अच्छी है और सूरज की रोशनी मे देखने में दिक्कत नही होती। बैटरी ओपो ने इसमें 4000 मिली एंपियर की बैटरी दी है जो आराम से डेढ़ दिन चल जाती है, VOOC फास्ट चार्जिंग से यह घंटे भर में 90 पर्सेंट से ज्यादा चार्ज होती है लेकिन यह काफी बड़ा चार्जर है। फोन के सेगमेंट के हिसाब से यूएसबी टाइप सी चार्जिंग का न होना चौंकाता है क्योंकि इन दिनों यह यूनिवर्सल सा फीचर बनता जा रहा है। परफॉर्मेंस 4जीबी रैम, 64 जीबी स्टोरेज के साथ यह ड्यूल सिम का फीचर देता है। आप चाहें तो एक सिम की जगह मेमरी कार्ड से स्टोरेज बढ़ा सकते हैं। क्वालकॉम स्नैपड्रैगन 653 चिपसेट की परफॉरमेंस अच्छी है और जब तक आप हेवी गेमिंग नहीं कर रहे, हीटिंग जैसा कुछ फील नहीं होता है। ऐंड्रॉयड 6.0 यानी मार्शमैलो बेस्ड कलर ओएस 3.0 पर यह ऑपरेट करता है, जबकि अधिकतर नए फोन नॉगट यानी 7.0 पर आ रहे हैं। एफएम रेडियो का फीचर नहीं है। नतीजा 30,990 रुपये में यह थोड़ी महंगी कैटिगरी में चला जाता है, लेकिन ओपो ने इस लिहाज से फीचर भी अच्छे पैक करने की कोशिश की है। सेल्फी आपके लिए बेहद अहम फीचर है और 6 इंच स्क्रीन साइज से आपको दिक्कत नहीं है तो आप इसे इग्नोर नहीं कर पाएंगे। ऑफलाइन यानी बाजार से खरीद पाने की सहूलियत इसका बड़ा प्लस पॉइंट होगी।
नई दिल्ली सितंबर 2016 में गूगल ने अपने प्ले म्यूजिक सर्विस को भारत में वापस ले लिया था। उस वक्त सिर्फ इसने गाना खरीदने की व्यवस्था दी थी और सब्सक्रिप्शन का विकल्प मौजूद नहीं था। अब कंपनी ने गूगल प्ले म्यूजिक सब्सक्रिप्शन लॉन्च कर दिया है। यह आईओएस, ऐंड्रॉयड और वेब पर उपलब्ध है। यूजर्स चाहें तो इसका फ्री ट्रायल ले सकते हैं। पहले ऑफर के तौर पर कंपनी ने 89 रुपये प्रति महीने के हिसाब से सब्सक्रिप्शन की शुरुआत की है। लेकिन यह सिर्फ उन्हीं को उपलब्ध होगा इस सेवा के लॉन्च होने के 45 दिन के भीतर साइन-अप करते हैं। गूगल प्ले म्यूजिक सब्सक्रिप्शन लेने पर यूजर्स की 4 करोड़ बॉलिवुड और इंटरनैशनल गानों तक पहुंच बन सकती है। यूजर्स अपने ऑफलाइन लिस्ट के लिए भी गाने डाउनलोड कर सकते हैं। इसके लिए ऐप यूजर्स से उनका लोकेशन मांगता है। वहीं, लोकेशन के आधार पर प्लेलिस्ट भी बदल जाएगी। गूगल प्ले म्यूजिक के जरिए यूजर अपनी पसंदीदा भाषा और बॉलिवुड सिंगर और म्यूजिक डायरेक्टर के सॉन्ग का चुनाव कर सकते हैं। इसका इस्तेमाल विडियो सॉन्ग देखने के लिए भी किया जा सकता है। इस खबर को अंग्रेजी में पढ़ें- Google Play Music subscription launched in India at Rs 89
नई दिल्ली सैमसंग ने अपने फ्लैगशिप स्मार्टफोन्स Galaxy S8 और S8+ को लॉन्च कर दिया है मगर इनकी कीमत को लेकर ऑफिशली कोई जानकारी नहीं दी है। अब कुछ मीडिया रिपोर्ट्स सामने आई हैं जिनमें बताया गया है कि अमेरिका में इनकी कीमत क्या होगी। अमेरिका का वायरलेस कैरियर Verizon गैलक्सी S8 को 720 डॉलर्स (करीब 46700 रुपये) और Galaxy S8+ को 840 डॉलर्स (करीब 54,500 रुपये) में बेचेगा। AT&T की बात करें तो यह Galaxy S8 को $750 (करीब 48,700 रुपये) और S8+ को $850 (करीब 55,200 रुपये) में ऑफर कर रहा है। T-Mobile ने इन स्मार्टफोन्स का दाम AT&T के बराबर ही रखा है। तस्वीरों में: देखें, कैसे हैं Galaxy S8 और S8+ ध्यान देने वाली बात यह है कि ये दाम मोबाइल कैरियर्स के हैं और इनमें मंथली प्राइसिंग भी शामिल है। सभी अमेरिकी कैरियर इन स्मार्टफोन्स के साथ सैमसंग Gear VR फ्री दे रहे हैं। कुछ Gear S3, Gear S2 और अन्य सैमसंग टैब्स पर भी डिस्काउंट भी दे रहे हैं। इन ऑफर्स को देखकर अनुमान लगाया जा सकता है कि भारत में भी इन स्मार्टफोन्स के साथ Gear VR फ्री दिया जाएगा। तस्वीरों में: ये 8 फीचर बनाते हैं Galaxy S8 और S8+ को पावरफुल भारत में इतनी हो सकती है कीमत भारत में सैमसंग ने पिछले साल गैलक्सी S7 को 48900 रुपये और गैलक्सी S7 Edge को 56,900 रुपये में लॉन्च किया था। ये दाम अमेरिका की कीमतों से 15 फीसदी ज्यादा थे। ऐसे में अगर इस साल भी वही पैटर्न फॉलो किया जाता है तो भारत में Galaxy S8 को करीब 55 हजार रुपये और Galaxy S8+ को 65 हजार रुपये के आसपास लॉन्च किया जा सकता है। इंग्लिश में पढ़ें: This is how much Samsung Galaxy S8 and S8+ may cost in India
जब भी कोई नया फोन लॉन्च होता है, लोग यह जानना चाहते हैं कि इसमें कौन से नए फीचर्स दिए गए हैं। जब किसी स्मार्टफोन का अगला वेरियंट या नया वर्जन होता है, इसे तभी कामयाब कहा जा सकता है जब उसमें नए फीचर्स देने के साथ-साथ पिछली कमियों को भी दूर किया गया हो। हम बात कर रहे हैं नए स्मार्टफोन Moto G5 Plus की। Pics: देखें, कैसा है Moto G5 Plus डिजाइन और हार्डवेयर के मामले में लेनोवो के ब्रैंड मोटोरोला ने इस स्मार्टफोन में बहुत कुछ नया पेश किया है। इन सभी इंप्रूवमेंट्स से Moto G5 Plus इस सीरीज के पिछले स्मार्टफोन से काफी बेहतर बन गया है। मगर क्या G5 Plus पर अपग्रेड करना सही रहेगा? क्या यह शाओमी और ऑनर वगैरह से बेहतर है? हमने Moto G5 Plus को इस्तेमाल किया और इन सवालों का जवाब ढूंढने की कोशिश की। रिव्यू पढ़ें: डिजाइन Moto G5 Plus डिजाइन के मामले में कंपनी के प्रीमियम डिवाइसेज Moto Z Play और Moto Z से मेल खाता है। इस बार प्लास्टिक बॉडी के बजाय ऐल्यूमिनियम को इस्तेमाल किया गया है। कहा जा सकता है बजट सेगमेंट में कंपनी ने अच्छा दिखने वाला स्मार्टफोन पेश किया है। Moto G5 Plus का बैक पैनल हटाया नहीं जा सकता। इसका प्राइमरी कैमरा मॉड्यूल थोड़ा सा उभरा हुआ है। इसके नीचे मोटो का लोगो दिया गया है। Moto G4 Plus के मुकाबले यह फोन हल्का भी लगता है। बॉडी मैट फिनिश में है और बॉर्डर पर ग्लॉसी लाइनिंग दी गई है। वॉल्यूम और पावर कीज़राइट एज पर हैं और सिम ट्रे टॉप पर है। बॉटम पर माइक्रो यूएसबी चार्जिंग पोर्ट है और साथ में 3.5mm ऑडियो जैक भी। डिस्प्ले के नीचे फिंगरप्रिंट सेंसर भी लगा है। फ्रंट कैमरा और इयरपीस टॉप पर है। सब कुछ अच्छा है, मगर ऑन स्क्रीन बटन्स के बजाय कैपेसिटिव बटन लगे होते तो और बेहतर होता क्योंकि वे स्क्रीन स्पेस बचा रहे होते। यह फोन हाथ में थिन और छोटा महसूस होता है। इस्तेमाल करने में सुविधाजनक है। वजन महसूस होता है मगर मैट फिनिश से ग्रिप अच्छा बनता है। डिस्प्ले Moto G5 में 5.2 इंच का IPS LCD फुल HD डिस्प्ले लगा है जिसका रेजलूशन 1,080 x 1,920 पिक्सल है। डिस्प्ले क्रिस्प है और कलर रीप्रॉडक्शन भी सटीक है। ब्राइटनेस लेवल मैक्सिमम कर देने पर भी सनलाइट विजिबिलटी थोड़ी कम लगी। बाकी जगह डिस्प्ले शानदार लगा। व्यूइंग ऐंगल्स भी अच्छे हैं। डिस्प्ले कॉर्निंग गरिला ग्लास 3 प्रॉटेक्शन से लैस है। स्मार्टफोन पर वॉटर रेपेलंट नैनो कोटिंग भी की गई है। कुल मिलाकर हमें यह फोन देखने में बहुत अच्छा लगा। फाइन गोल्ड और लूनर ग्रे में यह उपलब्ध है। परफॉर्मेंस Motorola Moto G5 ऐंड्रॉयड 7.0 पर रन करता है। इसमें क्वॉलकॉम स्नैपड्रैगन 625 प्रोसेसर के साथ अड्रीनो 506 जीपीयू लगा है। यह 3जीबी रैम और 16 जीबी स्टोरेज व 4जीबी रैम और 32जीबी स्टोरेज के ऑप्शंस में उपलब्ध है। 128 जीबी तक का माइक्रोएसडी कार्ड इसमें लगाया जा सकता है। हमने 4 जीबी रैम और 32 जीबी स्टोरेज वाले वेरियंट को इस्तेमाल करके देखा। फिंगरप्रिंट सेंसर ने टेस्टिंग के दौरान फास्ट काम किया। हमने गीकबेंच टेस्ट रन किया और इसका सिंगल-कोर स्कोर 784 पाया। इस टेस्ट में इसका मल्टी-कोर स्कोर 3741 रहा। AnTuTu बेंचमार्क का टोटल स्कोर 63,349 रहा। इस सेगमेंट के स्मार्टफोन के लिए ये स्कोर अच्छे हैं। हमने इसे इस्तेमाल किया तो परफॉर्मेंस काफी अच्छा रहा। मल्टीटास्किंग में भी कोई दिक्कत नहीं आई और ऐप तुरंत स्विच हो गए। गेमिंग की बात करें तो हमने WWE Immortals और Justice League जैसे गेम्स खेले और किसी तरह की दिक्कत नोटिस नहीं की। फुल HD डिस्प्ले पर कॉन्टेंट देखना भी इस स्मार्टफोन पर बहुत अच्छा अनुभव देता है। कॉल क्वॉलिटी Moto G5 Plus में 4G VoLTE दिया गया है। कॉल क्वॉलिटी काफी अच्छी रही। फोन तुरंत नेटवर्क पकड़ लेता है और किसी तरह कॉल ड्रॉप भी देखने को नहीं मिला (हम ऐसी जगह पर थे जहां नेटवर्क अच्छा रहता है)। साउंड ड्यूल नैनो-सिम वाले G5 Plus के दूसरे सिम कार्ड स्लॉट से सिम हटाकर इसे माइक्रोएसडी कार्ड के लिए भी यूज किया जा सकता है। इसमें मोनो लाउडस्पीकर है जो काफी अच्छा है। अच्छा होता अगर स्पीकर थोड़ा और लाउड होता। इससे स्क्रीन को दोस्तों के साथ शेयर करने में मजा आता। सॉफ्टवेयर इसमें ऐंड्रॉयड का लेटेस्ट वर्जन है। इसमें नॉगट के स्टैंडर्ड फीचर्स, जैसे कि स्प्लिट व्यू मल्टीटास्किंग और क्विक रिप्लाई फ्रम नोटिफिकेशन अच्छी तरह से काम करते हैं। इसका इंटरफेस बहुत हद तक स्टॉक जैसा है। इसमें ब्लोट वेयर ऐप्स भी नहीं हैं। मोटो के जेस्चर्स इस फोन को और बेहतर बनाते हैं। बैटरी Moto G5 Plus में 3000 mAh बैटरी लगी है। इस्तेमाल के दौरान हमने देखा कि इसने पूरा दुनिया निकाल दिया। टर्बो चार्जिंग भी इसमें दी गई है, जिससे यह 15 मिनट में बैटरी 55-60 पर्सेंट तक चार्ज कर देता है। कैमरा Moto G5 Plus का बैक कैमरा 12MP है। इसका अपर्चर f/1. है। इसमें कलर बैलंसिंग ड्यूल LED फ्लैश और 8X डिजिटल जूम है। यह बाकरोड और QR कोड्स को भी स्कैन कर सकता है। स्मार्टफोन के बैक कैमरे से ली गई तस्वीरें बहुत इंप्रेसिव लगीं। कलर ब्राइट हैं और तस्वीरें काफी शार्प लगीं। कैमरा 30fps पर 4K विडियो भी बना सकता है। साथ ही 60/30fps पर फुल HD विडियो और 30fps पर HD विडियो शूट कर सकता है। ध्यान देने वाली बात ह है कि डिवाइस का रेजलूशन फुल HD है, इसलिए इससे शूट किए गए 4K विडियोज़ को उन्हीं डिवाइसेज पर देखा जा सकता है जिनका डिस्प्ले 4K हो। स्मार्टफोन का फ्रंट कैमरा 5 मेगापिक्सल है। इसमें f/2.2 अपर्चर वाला वाइड ऐंगल लेंस लगा है। सेल्फी कैमरा हमें ऐवरेज लगा। इससे तस्वीरें तो आ जाती हैं मगर ऐसी नहीं कि बहुत कमाल की हों। नतीजा मोटोरोला ने प्लास्टिक बॉडीज़ के बजाय मेटल बॉडी में स्विच करके अच्छा काम किया है। इससे डिवाइस की क्वॉलिटी इंप्रूव हुई है और देखने मे यह प्रीमियम नजर आता है। जी5 प्लस अपने पिछले वेरियंट जी4 प्लस से बेहतर है। इसमें मोटो जी4 प्लस की सभी अच्छी चीज़ों के और भी बहुत कुछ दिया गया है। इसका डिजाइन महंगे मोटो Z स्मार्टफोन जैसा है। यह कम बजट पर अच्छा फोन खरीदने की चाहत रखने वालों को यह पसंद आएगा। 16,999 रुपये में यह वैल्यू फॉर मनी स्मार्टफोन है। आप इसी रेंज में वावे ऑनर 6X को खरीदने पर भी विचार कर सकते हैं।
सैमसंग ने न्यू यॉर्क में आयोजित इवेंट Unpacked 2017 में अपनी गैलक्सी सीरीज के लेटेस्ट प्रीमियम स्मार्टफोन्स लॉन्च कर दिए हैं। साउथ कोरियन कंपनी ने इस इवेंट में Galaxy S8 और Galaxy S8+ से पर्दा उठाया। जानें, क्या हैं इनके स्पेसिफिकेशंस: सैमसंग गैलक्सी S8 में 5.8 इंच का QHD+ सुपर एमोलेड डिस्प्ले लगा है जबकि Galaxy S8+ में 6.2 इंच का QHD+ सुपर एमोलेड डिस्प्ले लगाया गया है। दोनों का रेजलूशन 1440 x 2960 पिक्सल्स है। कंपनी ने इनमें लगे डिस्प्ले को इनफिनिटी डिस्प्ले का नाम दिया है। दोनों स्मार्टफोन्स के बैक में 12 मेगापिक्सल ड्यूल पिक्सल कैमरा लगा है और फ्रंट में 8 मेगापिक्सल कैमरा दिया गया है। दोनों स्मार्टफोन्स में क्वॉलकॉम का लेटेस्ट स्नैपड्रैगन 835 प्रोसेसर लगा है। गैलक्सी S8 और गैलक्सी S8 प्लस में ऑक्टा-कोर 10nm प्रोसेसर है, जिसमें चार कोर 2.3 GHz पर और चार कोर 1.7 GHz पर क्लॉक किए गए हैं। सैमसंग ने कहा है कि अलग-अलग मार्केट्स में इन स्मार्टफोन्स के अलग-अलग वेरियंट्स उतारे जाएंगे। कुछ मार्केट्स में इनमें कंपनी का अपना Exynos 8895 प्रोसेसर लगा होगा। भारत में भी इसी प्रोसेसर वाले वेरियंट्स लॉन्च हो सकते हैं क्योंकि पिछले साल भी कंपनी ने ऐसा ही किया था। दोनों स्मार्टफोन्स में 4 जीबी रैम लगाई गई है। इंटरनल मेमरी 64 जीबी है और 256 जीबी तक का माइक्रोएसडी कार्ड लगाया जा सकता है। S8 की बैटरी 3000 mAh और S8+ की बैटरी 3500 mAh है। दोनों ही स्मार्टफोन्स वायरलेस और फास्ट चार्जिंग सपॉर्ट करेंगे। इन्हें नए गियर 360 से भी कनेक्ट किया जा सकता है। कंपनी ने नए गियर 360 से भी इसी इवेंट में पर्दा उठाया। इस डिवाइस की मदद से 4K रेजलूशन पर 360 विडियो बनाए जा सकते हैं और 15 मेगापिक्सल फोटो खींचे जा सकते हैं। गैलक्सी S8 और गैलक्सी एस8+ ks के फीचर्स की बात करें तो इसमें आइरिस रेकग्निशन फीचर दिया गया है। यह फीचर कंपनी ने गैलक्सी नोट 7 में भी दिया था, मगर उस स्मार्टफोन को बैटरी में आग लगने की घटनाओं की वजह से बंद करना पड़ा था। आइरिस रेकग्निशन बायोमीट्रिक रेकग्निशन सिस्टम है जो फोन को अनलॉक करने के लिए आइरिस को स्कैन करता है। इसके जरिए सैमसंग अकाउंट को वेरिफाई करने जैसे और भी कई काम किए जा सकते हैं। दोनों स्मार्टफोन्स पर बैकसाइड पर फिंगरप्रिंट सेंसर भी दिया गया है। सैमसंग ने Samsung DeX नाम का एक और फीचर पेश किया है जिससे इन स्मार्टफोन्स को यूजर मॉनिटर, की बोर्ड और माउस से जोड़कर कंप्यूटर की तरह इस्तेमाल कर सकते हैं। यह फीचर माइक्रोसॉफ्ट कॉन्टिनम जैसा ही है। पिछले गैलक्सी फ्लैगशिप स्मार्टफोन्स की तरह गैलक्सी एस8 भी वॉटर रेजिस्टेंट है, जिसके लिए इसे IP68 सर्टिफिकेशन मिली है। दोनों हैंडसेट्स ऐंड्रॉयड 7.0 नॉगट पर आधारित कंपनी ने अपने यूजर इंटरफेस पर रन करते हैं। कंपनी ने इस इवेंट में अपना वॉइस आधारित वर्चुअल असिस्टेंट बिक्स्बी (Bixby) भी शोकेस किया। सैमसंग ने अपने दोनों लेटेस्ट फ्लैगशिप स्मार्टफोन्स के साथ इसे लॉन्च किया है। बिक्स्बी की मदद से गैलक्सी एस8 और गैलक्सी एस8 प्लस से वे सभी काम बोलकर करवाए जा सकते हैं, जिन्हें टच के जरिए किया जा सकता है। सैमसंग के बिक्स्बी का मुकाबला ऐपल के सीरी, गूगल असिस्टेंट, ऐमजॉन के अलेक्सा और माइक्रोसॉफ्ट के कॉर्टाना से होगा। गैलक्सी एस 8 और गैलक्सी एस8 प्लस में कुछ ऐप्स प्री-इंस्टॉल्ड होंगे जो बिक्स्बी के साथ काम करेंगे। गैलक्सी S8 के डायमेंशंस 148.9x68.1x8mm हैं और वजन 155 ग्राम है। Galaxy S8+ के डायमेंशंस 159.5x73.4x8.1mm हैं और इसका वजन 173 ग्राम है। दोनों स्मार्टफोन्स की बिक्री 21 अप्रैल आधी रात से शुरू होगी। इन्हें ब्लैक, ऑर्किड ग्रे, आर्कटिक सिल्वर, मैपल गोल्ड और कोरल ब्लू कलर्स में उतारा गया है। अभी तक इनकी कीमत और भारत में लॉन्च होने की डेट का पता नहीं चल पाया है।
डेटिंग प्लैटफॉर्म डिंटर ने अपना वेब वर्जन लॉन्च किया है। अब तक इसे ऐप्स के जरिए स्मार्टफोन्स पर ही इस्तेमाल किया जा सकता था मगर मंगलवार को कंपनी ने Tinder Online नाम से वेब वर्जन लॉन्च किया। कंपनी ने इसे उन मार्केट्स को ध्यान में रखते हुए लॉन्च किया है, जहां मोबाइल नेटवर्क स्लो है या फिर लोगों के पास सस्ते स्मार्टफोन्स हैं जिनकी इंटरनल स्टोरेज कम है। दरअसल इमेज से भरे डिजाइन की वजह से टिंडर अच्छा-खासा डेटा यूज करता है। कंपनी के मुताबिक यह उन लोगों के लिए भी फायदेमंद होगा जो काम या क्लास में फंसे हों। अपनी सर्विस को डेस्कटॉप पर लाने पर लेफ्ट या राइट स्वाइप नहीं करना होगा। आपको अपने प्रोफाइल्स को माउस की मदद से लेफ्ट या राइट ड्रैग करना होगा। शुरू में टिंडर ऑनलाइन में टिंडर बूस्ट या सुपरलाइक जैसे पावर यूजर फीचर्स नहीं होंगे। टिंडर के नए वेबसाइट वर्जन को इस्तेमाल करने के लिए tinder.com पर जाना होगा। अभी इसे ब्राजील, इटली, मेक्सिको, फिलिपीन्स, कोलंबियो, अर्जेंटीना, स्वीडन और इंडोनेशिया समेत कुछ देशों में टेस्ट किया जा रहा है। जल्द ही इसे सभी देशों के लिए लॉन्च कर दिया जाएगा। भारत में अभी वेबसाइट पर जाने पर Tinder Online is coming soon का मेसेज आ रहा है।
नई दिल्ली पॉर्नहब वेबसाइट पर पॉर्न सर्च करना अब पहले के मुकाबले 'सुरक्षित' हो गया है। एक रिपोर्ट के मुताबिक वेबसाइट ने डिफॉल्ट रूप से एनक्रिप्शन को ऑन कर दिया है। वेबसाइट को हाइपरटेक्स्ट ट्रांसफर प्रोटोकॉल सिक्यॉर (HTTPS) पर स्विच कर दिया है जो HTTP का ज्यादा सिक्यॉर वर्जन है। HTTPS एनक्रिप्शन से कनेक्शन के बीच में किसी के द्वारा ट्रैक करने या अटैक करने की आशंकाएं कम हो जाती हैं। अगर कोई यूजर HTTPS के जरिए कॉन्टेंट ब्राउज करता है तो ब्राउज किया जाने वाले डेटा सेफ और प्राइवेट रहता है। पॉर्नहब चलाने वाली कंपनी माइंडगीक ने इस कदम के बारे में जानकारी देते हुए कहा कि अभी तक पॉर्नहब के अलावा तीन और वेबसाइट्स ही HTTPS एनक्रिप्शन यूज करती है। 4 अप्रैल से पॉर्नहब की सहयोगी वेबसाइट यूपॉर्न भी HTTPS URL पर मूव कर दी जाएगी। पॉर्न हब के वाइस प्रेजिडेंट कोरी प्राइस ने कहा, 'पॉर्न हब पर रोज 7 करोड़ से ज्यादा विजिटर्स आते हैं। अपने यूजर्स को हम प्रिवेसी देना चाहते थे ताकि हमारे प्लैटफॉर्म पर उनकी ऐक्टिविटी गुप्त रहे। HTTPS पर स्विच करने से हम उनकी पहचान भी छिपा सकेंगे और उन्हें थर्ड पार्टी के खतरे से भी सुरक्षित रख सकेंगे।' ध्यान देने वाली बात है कि HTTPS हैकर्स आपके आईपी अड्रेस को ट्रैक करने से नहीं रोक सकता मगर उन्हें यह ट्रैक नहीं करने देता कि आप कौन-कौन से पेज देख रहे हैं। गूगल की साल 2016 की ट्रांसपैरंसी रिपोर्ट में 100 सबसे ज्यादा विजिट होने वाली वेबसाइट्स में पॉर्नहब और यूपॉर्न का भी नाम था। इंग्लिश में पढ़ें: Browsing porn becomes ‘safer’
ट्विटर ने गुरुवार को अपने नए वर्जन ट्विटर लाइट को लॉन्च किया, जिसे दुनिया में पहली बार भारत में पेश किया गया। इसकी खासियत यह है कि इसे गूगल के साथ मिलकर विकसित किया गया है और यह ब्राउजर बेस्ड ऐप जैसा फीचर है। यानी आप जब मोबाइल फोन के ब्राउजर पर जाकर टाइप करते हैं mobile.twitter.com तो ट्विटर का मोबाइल वर्जन खुलेगा, आप इसे सेटिंग पर जाकर होम पेज पर रख सकते हैं या बुकमार्क क्रिएट कर सकते हैं, जिसके बाद यह स्क्रीन पर ट्विटर लाइट आइकन के साथ एप की तरह आ जाएगा। इसे गूगल की प्रोग्रेसिव वेब ऐप टेक्नॉलजी पर बनाया गया है। यह 70 फीसदी कम डेटा खर्च करता है और ऐप के मुकाबले 30 फीसदी ज्यादा फास्ट है। ट्विटर के मुताबिक इसे सस्ते स्मार्टफोन यूजर्स के लिए लाया गया है जो अब भी 2जी नेटवर्क का ज्यादा इस्तेमाल कर रहे हैं और जिनके मोबाइल के स्पेसिफिकेशन बहुत हेवी नहीं हैं। यह एक एमबी से भी कम जगह लेता है। आमतौर पर जब डेटा कनेक्टिविटी नहीं होती है तो ब्राउजर पर आपको कोई जानकारी नहीं मिलती है, लेकिन इस ब्राउजर बेस्ड ऐप पर डेटा नहीं होने पर भी पुराने ट्विट्स ऐप की तरह देखे जा सकेंगे। ट्विटर लाइट पर हालांकि आपको विडियो अपलोड और लाइव स्ट्रीमिंग जैसे फीचर नहीं हैं, इस बारे में ट्विटर का कहना है कि इसे उन लोगों के लिए लाया गया है जो बेसिक यूजर हैं और ट्विटर से पहली बार कनेक्ट हो रहे हैं। ट्विटर के मुताबिक भारत उनके लिए सबसे ज्यादा ट्रैफिक जेनरेट करने वाले टॉप पांच देशों में है। भारत के बाद इसे इंडोनेशिया समेत कुछ और विकसित होते देशों में भी लाया जाएगा। ट्विटर ने वोडाफोन के साथ करार भी किया जिसके तहत आईपीएल आधारित खास टाइमलाइन लाई जाएगी। ओपेरा मिनी में भी क्रिकेट ब्राउजर कंपनी ओपेरा ने ओपेरा क्रिकेट लॉन्च किया है, एंड्रॉयड फोन के ओपेरा मिनी ब्राउजर को अपडेट करने के बाद इस फीचर का फायदा उठा सकेंगे। इससे क्रिकेट स्कोर के फास्ट अपडेट, कमेंटरी, विडियो, और नोटिफिकेशन के लिए तेज एक्सेस मिलेगी। ब्राउजर को अपडेट करने के बाद गेट स्टार्टेड नाम से बैनर आता है जिससे इस फीचर को एक्टिवेट कर सकेंगे। इसके बाद मैच के दौरान लगातार अपडेट और फाइनल स्कोर लोगों को मिलेंगे। लाइव नोटिफिकेशन भी एक्टिव कर सकते हैं। ओपेरा मिनी की टीम के मुताबिक उनकी कंप्रेशन टेक्नॉलजी से हेवी वेबपेज और विडियो कम डेटा खाते हैं और स्पीड भी फास्ट होती है।
2013 में मोटोरोला ने पहला 'मोटो G' स्मार्टफोन लॉन्च किया था। मोटोरोला की पहचान क्वॉलिटी, डिजाइन और विश्वसनीयता के लिए है। इसके प्रॉडक्ट्स की कीमत भी ठीक ही रहती है। इन तमाम वजहों से कंपनी ने मार्केट पर मजबूत पकड़ बना ली है। अब मोटोरोला ने G सीरीज़ की चौथी जेनरेशन के स्मार्टफोन 'मोटो G4' और 'मोटो G4 प्लस' लॉन्च किए हैं। दोनों हैंडसेट्स का मुकाबला सैमसंग गैलक्सी J7 (2016) और लेनोवो ZUK Z1 से है। मोटो G4 प्लस स्पेसिफिकेशन के मामले में मजबूत दिखाई देता है। क्या यह परफॉर्मेंस के मामले में भी ऐसा ही है? जानने के लिए पढ़िए नए मोटो G प्लस का विस्तृत रिव्यू: डिजाइन मोटो G4 प्लस काफी स्लिम डिवाइस है। इसमें प्लास्टिक की सिल्वर फ्रेम और सफेद पैनल है। टेक्स्चर्ड बैक पैनल फील तो अच्छा देता है, मगर इससे मजबूत पकड़ बनाने में मदद नहीं मिलती। वॉल्यूम रॉकर और पावर बटन राइट साइड में हैं और बॉटम में माइक्रो-यूएसबी पोर्ट है। टॉप में 3.5 mm जैक है। मोटो G4 प्लस में ड्यूल-सिम फंक्शनैलिटी है। ​फ्रंट पैनल में साढ़े 5 इंच का फुल एचडी डिस्प्ले लगा है, जिसका रेजॉलूशन 1,080 x 1,920 पिक्सल्स है। खास बात यह है कि इस फोन में फिंगरप्रिंट सेंसर भी लगया गया है। हमने इसे इस्तेमाल किया तो पाया कि यह फास्ट और सटीक है। बैक साइड में 16 मेगापिक्सल कैमरा और ड्यूल-टोन एलईडी प्लैश है। इस कैमरे में लेज़रफोकस है। बैक पैनल को हटाकर ड्यूल-सिम स्लॉट और माइक्रोएसडी कार्ड स्लॉट मिलता है। इसकी बैटरी को हटाया नहीं जा सकता। कैमरा पैनल के नीचे मोटो की ब्रैंडिंग लगी है। डिस्प्ले डिस्प्ले की बात करें तो यह काफी अच्छा है। कलर सैचुरेशन सटीक है। विडियो देखने या गेम खेलने में मजा आता है। व्यूइंग ऐंगल उतने अच्छे नहीं हैं। इसके डिस्प्ले को खरोंचों से बचाने के लिए कॉर्निंग गरिला ग्लास 3 प्रॉटेक्शन लगी है। ऑडियो आउटपुट डिस्प्ले से ऊपर मोनो स्पीकर, फ्रंट कैमरा और सेंसर्स हैं। स्पीकर की ऑडियो आउटपुट अच्छी है, मगर मगर मोटो जी की सेकंड जेनरेशन जैसी इंप्रेसिव नहीं है, जिसमें ड्यूल स्पीकर थे। कल्पना कीजिए कि आप थिएटर में फिल्म देख रहे हों, मगर आवाज एक साइड से ही आ रही हो। कुछ ऐसा ही फील होता है। परफॉर्मेंस मोटो G4 प्लस में ऑक्टा-कोर क्वॉलकॉम स्नैपड्रैगन 617 प्रोसेसर और 3GB रैम है। यह लेटेस्ट ऐंड्रॉयड 6.0.1 मार्शमैलो पर रन करता है। इंटरनल मेमरी 128 GB है, जिसे माइक्रोएसडी कार्ड से 128 GB तक बढ़ा सकते हैं। फोन का 2 जीबी रैम और 16 जीबी स्टोरेज वाला एक और वैरियंट भी है। टेस्ट के दौरान हमने पाया कि फोन सामान्य इस्तेमाल में बहुत बढ़िया परफॉर्म करता है। बहुत सारे ऐप खोलने और उनके बीच में स्विच करने में कोई दिक्कत नहीं हुई। हेवी गेम्स भी इसमें खेले और अनुभव अच्छा रहा। एक घंटे या ज्यादा तक गेम खेलने पर फोन थोड़ा सा गर्म हुआ। नेटवर्क और कॉल क्वॉलिटी मोटो G4 प्लस पर 4G चलता है और टेस्ट के दौरान हमें कोई दिक्कत नहीं मिली। कॉल क्वॉलिटी अच्छी थी। लिफ्ट वगैरह के अंदर भी दिक्कत नहीं हुई। यह फोन VoLTE, 3G, वाई-फाई, ब्लूटूथ और जीपीएस भी सपॉर्ट करता है। बैटरी इस फोन की बैटरी लाइफ की बात करें तो मॉडरेट यूज के बाद दिन भर चल जाती है। टर्बो चार्गिंज इसका अच्छा फीचर है। आपको 15 मिनट तक इसे चार्ज करना है और फिर यह 6 घंटे तक चलेगा कैमरा मोटो G4 प्लस में 16 मेगापिक्सल बैक कैमरा और 5 मेगापिक्कल फ्रंट कैमरा है। ये कैमरे काफी पावरफुल प्रतीत होते हैं, मगर उम्मीदों पर खरे नहीं उतरते। कम लाइट में खींची गई तस्वीरों में उतनी सफाई नहीं मिली। इस रेंज के कुछ अन्य स्मार्टफोन्स में हमें बेहतर तस्वीरें देखने को मिली थीं। लेज़र फोकस काफी फास्ट है और तुरंत फोकस कर लेता है। फेज़ डिटेक्शन और ऑटो फोकस भी फास्ट हैं। नतीजा मोटो G4 प्लस का ओवरआॉल डिजाइन और फील बुरा नहीं है, मगर इसे बेहतर बनाया जा सकता था। इसके कैमरे बहुत सारे यूजर्स के लिए ठीकठाक हैं। इस फोन में सब कुछ बेहतरीन नहीं है, फिर भी यह मार्केट में उपलब्ध बेस्ट बजट फ्रेंड स्मार्टफोन्स में से एक है। इसका डिजाइन अच्छा है और फीचर भी दमदार हैं। हालांकि, इससे मोटोरोला ने कुछ ऐसे अच्छे फीचर हटा दिए हैं, जो पिछली जेनरेशन के मोटो G फोनों में मौजूद थे। वॉटर रेज़िस्टंस इनमें से एक है।
नई दिल्ली 251 रुपये के स्मार्टफोन को लेकर एक नया विवाद सामने आया है। एक कस्टमर केयर कंपनी ने 'फ्रीडम 251' लाने वाली कंपनी 'रिंगिंग बेल्स' पर फर्जीवाड़ा करने और पैसे न चुकाने का आरोप लगाया है। रिंगिंग बेल्स इन आरोपों को गलत बता रही है। रिंगिंग बेल्स का कहना है कि बीपीओ कंपनी साइफ्यूचर कस्मटर्स की कॉल्स का ट्रैफिक हैंडल नहीं कर पाई। देखें, कैसा है 251 रुपये का स्मार्टफोन साइफ्यूचर के फाउंडर और सीईओ अनुज बैराठी ने कहा, 'हम शुरू से ही रिंगिंग बेल्स और उसके बिज़नस मॉडल को लेकर सशंकित थे। उनकी मैनेजमेंट टीम से कई दौर में लंबी चर्चा हुई थी और फिर उन्होंने लॉन्चिंग इवेंट में आने वाले वरिष्ठ नेताओं के नाम बताए। तब जाकर हमने उनका प्रॉजेक्ट लिया था।' अनुज ने कहा, 'फोन से पर्दा हटाए जाने के कुछ दिनों तक तो कॉल सेंटर के नंबर पर लाखों कॉल आए और उन्हें तुरंत अटेंड किया गया। रिंगिंग बेल्स भी हमारी सर्विस से संतुष्ट थी। मगर हमने जब उनसे पेमेंट मांगी तो उन्होंने झूठे आरोप लगाना शुरू कर दिया और संतोषजनक सर्विस मुहैया न करवाने पाने की बात कहते हुए हमारी सेवाएं लेना बंद कर दिया। कंपनी ने हमें हर हफ्ते पेमेंट करने का वादा किया था। यह ठगी, फर्जीवाड़े और कॉन्ट्रैक्ट के उल्लंघन का सीधा मामला है। कॉन्ट्रैक्ट के मुताबिक रिंगिंग बेल्स ने 1 साल के लॉक-इन पीरियड का वादा किया है और एक साल से पहले इसे टर्मिनेट नहीं किया जा सकता।' 251 रुपये के स्मार्टफोन से सरकार का कोई वास्ता नहीं रिंगिंग बेल्स इन आरोपों को गलत बता रही है। कंपनी ने कहा कि लोग मदद के लिए कस्टमर केयर से कनेक्ट नहीं कर पाए और हमें इस बारे में हजारों शिकायतें मिली हैं। कंपनी के प्रेजिडेंट अशोक चड्ढा ने कहा, 'हमने इस काम को साइफ्यूचर बीपीओ को आउटसोर्स किया था। टेलिकॉम कंपनियों ने कन्फर्म किया है कि हेल्पलाइन पर प्रति घंटे 12 लाख कॉल आ रहे थे। हमें पता चला कि कंपनी ट्रैफिक हैंडल नहीं कर पाई। हम अपने ग्राहकों को अच्छी सेवा देने के लिए काम कर रहे हैं।' बैराठी ने कहा, 'अग्रीमेंट के मुताबिक संतोषजनक सर्विस न मिलने पर रिंगिंग बेल्स को 30 दिन नोटिस पीरियड देना था और पेंडिंग पेंमेंट पूरी करनी थी। वे हमारा फोन ही नहीं उठा रहे। अब हम कानूनी कार्रवाई करने की तैयारी कर रहे हैं और पुलिस के पास भी शिकायत करेंगे। अगर हम रिंगिंग बेल्स के प्रॉजेक्ट के लिए हायर 100 कर्मचारियों को निकाल देते हैं तो हमारी कंपनी पर ही सवाल उठेंगे।' बैराठी ने बताया कि 100 लोगों को 3 दिन के लिए हायर किया गया था, ताकि फ्रीडम 251 के लिए आने वाले हजारों कॉल्स को हैंडल किया जा सके। नोएडा की कंपनी रिंगिंग बेल्स ने 251 रुपये में 3G स्मार्टफोन लॉन्च करके सबको चौंका दिया था। इंडस्ट्री का भी कहना था कि इतने कम दाम पर फोन लॉन्च करना संभव नहीं है। ऐसा ही एक मॉडल बाजार में 3 से 4 हजार रुपये में उपलब्ध है। हालांकि, कंपनी को रजिस्ट्रेशन के पहले दिन लोगों का शानदार रेस्पॉन्स मिला और साइट क्रैश हो गई। कंपनी ने दावा किया है कि उसने 7 करोड़ से ज्यादा रजिस्ट्रेशन मिले हैं और 30 हजार लोगों से बुकिंग मिली है। टेलिकॉम मिनिस्ट्री भी इस कंपनी पर नजर रख रही है। ऑनलाइन पेमेंट सर्विस प्रवाइडर पेयू बिज़ ने पेमेंट का पैसा एस्क्रो अकाउंट में लिखा है और यह कंपनी को तभी जारी किया जाएगा, जब वह फ्रीडम 251 को ग्राहकों को डिलिवर कर देगी।
नई दिल्ली सैमसंग ने भारत में चुपके से J सीरीज का अपना नया बजट स्मार्टफोन लॉन्च कर दिया है। स्मार्टफोन का नाम Galaxy J3 Pro है जिसे कंपनी ने पिछले साल जून में चीन में लॉन्च किया था। जानें, क्या हैं इसके स्पेसिफिकेशंस और भारत में कितने रुपये में उतारा गया है इसे: Samsung Galaxy J3 Pro में 5 इंच का HD डिस्प्ले लगा है, जिसका रेजलूशन 720 x 1280 पिक्सल्स है। इसमें 1.2 GHz के प्रोसेसर के साथ 2 जीबी रैम लगाई गई है। इंटरनल मेमरी 16 जीबी है। 128 जीबी तक का माइक्रोएसडी कार्ड इसमें लगाया जा सकता है। गैलक्सी J3 प्रो ऐंड्रॉयड 5.1 लॉलिपॉप पर रन करता है। इसका बैक कैमरा 8 मेगापिक्सल है, जिसके साथ LED फ्लैश लगाई गई है। फ्रंट कैमरा 5 मेगापिक्सल है। यह ड्यूल सिम स्मार्टफोन 4G LTE, 3G, वाई-फाई, ब्लूटूथ और जीपीएस सपॉर्ट करता है। इसकी बैटरी 2600 mAh है। स्मार्टफोन में UDS (अल्ट्रा डेटा सेविंग) मोड आता है जो 50 फीसदी मोबाइल डेटा बचाने का दावा करता है। साथ ही इसमें J सीरीज के अन्य स्मार्टफोन्स की तरह S Bike मोड भी है। सैमसंग का Galaxy J3 Pro ब्लैक, वाइट और गोल्ड कवर वेरियंट्स में उपलब्ध होगा। इसकी कीमत 8,490 रुपये रखी गई है। 6 अप्रैल से इसे सिर्फ Paytm से खरीदा जा सकेगा। इंग्लिश में पढ़ें: Samsung Galaxy J3 Pro launched at Rs 8,490
अमित मिश्रा गुरुवार को दिल्ली में F1s एक खास फील के साथ लॉन्च किया गया। इस बार ओपो ने दीवाली के लिए खास लिमिटेड एडिशन फोन लॉन्च किया है जिस पर रितिक रोशन और सोनम कपूर के सिग्नेचर हैं। लॉन्च से पहले ही हमने करीब 10 दिन इस्तेमाल करके जाना कि क्या खास है इस लिमिटेड एडिशन में: स्पेसिफिकेसंस: 5.5 इंच एचडी डिस्प्ले, 3 जीबी रैम, 32 जीबी रैम, फ्रंट कैमरा 16 मेगापिक्सल, रियर कैमरा 13 मेगापिक्सल, डुअल नैनो सिम, एक्सपेंडेल मेमरी, ऐंड्रॉयड 5.1, एमटी 6750 ऑक्टा कोर प्रोसेसर, 3075 मिली एंपियर बैटरी दाम 17,990 रुपये सेल्फी कितनी स्पेशल? करीब दस दिन इस्तेमाल के बाद हम इस बात को बिना दो राय के कह सकते हैं कि सेल्फी के मामले में F1s का यह स्पेशल अडिशन बेहतरीन है। पिक्चर की डीटेल, क्वॉलिटी और डेप्थ जो हमें इस डिवाइस के फ्रंट कैमरे से मिली वह कई हैंडसेट्स के रियर कैमरे से भी नहीं मिलती। ओपो जिस टारगेट ऑडियंस को हासिल करना चाहती उसे यह फोन सेल्फी के लिए लिस्ट में सबसे ऊपर मिलेगा। 16 मेगापिक्सल कैमरे में एफ 2.0 का अपरचर है। ज्यादा अपरचर से कम रोशनी की तस्वीरों मे भी नॉयज नहीं देखा गया। इसके अलावा फ्रंट में स्क्रीन फ्लैश, पैनारोमा, सात लेवल का ब्यूटिफिकेशन औऱ यहां तक कि विडियो में टाइमलैप्स का फीचर भी मिलता है। इसके अलावा तमाम फिल्टर, जीआईएफ एनिमेशन और डबल एक्सपोजर जैसे एक्स्ट्रा फीचर भी दिए गए हैं। रियर कैमरा 13 मेगापिक्सल का है और फास्ट फोकस के साथ है। हार्डवेयर फिंगरप्रिंट स्कैनर काफी फुर्तीला है, साथ ही इसकी खूबी है कि आप ऐप लॉक करने के लिए पांच अलग अलग तरह के फिंगरप्रिंट लॉक अलग अलग ऐप लॉन्च करने के लिए सेट कर सकते हैं। फोन के लुक्स बहुत स्लीक हैं. 5.5 इंच बॉडी और 2.5 डी कॉर्निंग गोरिल्ला ग्लास 4 प्रोटेक्शन के डिस्प्ले में यह हाथ में बड़ा फील नहीं होता। एल्युमिनियम एलॉय वाली बॉडी है जिसके लुक्स प्रीमियम हैं। स्क्रीन की चमक भी बेहतरीन है। डुअल सिम के लिए दो अलग ट्रे और मेमरी कार्ड के लिए अलग ट्रे का फीचर अच्छा है वरना अधिकतर फोन में आपको हाइब्रिड सिम ट्रे मिलती है जिसमें आप या तो दो सिम या एक सिम और एक कार्ड ही लगा पाते थे। 128 जीबी तक स्टोरेज बढ़ा सकते हैं। ओएस और बैटरी यह खास एडिशन में ऐंड्रॉयड लॉलीपॉप पर आधारित कलर ओएस 3.0 पर चलता है, जबकि अधिकतर फोन अब मार्शमैलो पर आने लगे हैं। फोन में 3075 मिली एंपियर की बैटरी है जो पूरा दिन आराम से निकालती है और इसकी परफॉरमेंस अच्छी है, लेकिन ओपो ने अपनी फास्ट चार्जिंग 'टेक्नॉलजी VOOC का फीचर वाला चार्जर इसके साथ नहीं दिया है। साधारण चार्जर से यह 3-4 घंटे में फुल चार्ज हुई। 3 जीबी रैम के साथ मीडियाटेक एमटी 6750 ऑक्टा कोर प्रोसेसर है, जिसकी परफॉरमेंस में लैगिंग नहीं आती है लेकिन हमें कभी कभी ऐप क्रैश का सामना करना पड़ा। हेवी यूज के दौरान फोन में हल्की हीटिंग भी आई, लेकिन यह किसी बड़ी समस्या की तरह नहीं थी। नतीजा यह फोन दिवाली के फेस्टिव सीजन को ध्यान में रख कर लॉन्च किया गया है। फोन के पीछे खास दिवाली लोगो और रितिक रोशन और सोनम के ऑटोग्राफ्स के अलावा ऐसा कुछ नहीं है जो F1s में न हो। जो लोग एक बेहतरीन सेल्फी फोन खरीदना चाहते हैं उनके लिए यह खास एडिशन बेहतरीन ऑप्शन हो सकता है। इस फोन के 13 अक्टूबर तक प्री ऑर्डर कर सकते हैं। इसकी बिक्री 14 अक्टूबर से ओपो स्टोर्स और स्नैपडील से शुरू होगी। खूबियां - अच्छा कैमरा - स्लीक लुक - फास्ट चार्जिंग कमियां - हेवी यूज के दौरान हीट हुआ
गूगल ने अपने विडियो कॉलिंग ऐप Duo में ऑडियो कॉल्स करने का फीचर ऐड किया है। पिछले हफ्ते इस फीचर को ब्राजील में लॉन्च किया गया था मगर अब इसे पूरी दुनिया के लिए जारी किया जा रहा है। गूगल ऐलो और गूगल ड्यूओ के हेड ऑफ प्रॉडक्ट अमित फुले ने सोमवार को ट्वीट करके कहा, '#GoogeDuo के ऑडियो कॉल्स फीचर को अब पूरी दुनिया के लिए जारी किया जा रहा है।' पिछले साल लॉन्च हुए ड्यूओ ऐप को गूगल ने मेसेजिंग ऐप ऐलो के साथ लॉन्च किया था। विडियो कॉलिंग ऐप के तौर पर लॉन्च हुए ड्यूओ में ऑडियो कॉलिंग का फीचर लाने को गूगल के वाइस प्रेजिडेंट मारियो ने कहा था कि ऑडियो कॉलिंग हर तरह के नेटवर्क पर अच्छे से काम करेंगी। उनका कहना था कि ऑडियो कॉलिंग में डेटा भी कम खर्च होगा। लॉन्च होने के बाद से लेकर अब तक ऐलो और ड्यूओ ज्यादा यूजर्स के बीच पहुंच बनाने में नाकामयाब रहे हैं। ऐसे में ऑडियो कॉलिंग का फीचर देना इस ऐप की तरफ और लोगों को आकर्षित करने का एक तरीका हो सकता है। भले ही फुले ने ऑडियो कॉलिंग फीचर रोल आउट करने के संबंध में सोमवार को ट्वीट किया था मगर भारत में अभी इसका अपडेट नहीं आया है। हो सकता है कि आने वाले कुछ दिनों के अंदर भारत में भी यूजर्स इस फीचर को इस्तेमाल कर पाएं।
मोटोरोला ने भारत में अपना स्मार्टफोन Moto G5 लॉन्च कर दिया है। यह कुछ दिन पहले लॉन्च किए गए Moto G5 Plus का छोटा वेरियंट है। जानें, क्या हैं इसके स्पेसिफिकेशंस और दाम क्या है: तस्वीरें देखें और जानें, कैसा है Moto G5 Moto G5 ड्यूल-सिम स्मार्टफोन है। यह ऐंड्रॉयड 7.0 नॉगट पर रन करता है। इसमें 5 इंच का फुल HD डिस्प्ले लगा है, जिसका रेजलूशन 1080 x 1920 पिक्सल्स है। इसमें 1.4 GHz के स्नैपड्रैगन 430 प्रोसेसर लगाया गया है। वैसे तो MWC में यह 2GB/3GB रैम और 16GB/32GB स्टोरेज वेरियंट्स में शोकेस किया गया था मगर भारत में 3 जीबी रैम और 16 जीबी इंटरनल स्टोरेज वाला वेरियंट ही उतारा गया है। स्मार्टफोन में128 जीबी तक का माइक्रोएसडी कार्ड भी इसमें लगाया जा सकता है। Moto G5 का बैक कैमरा 13 मेगापिक्सल है। इसमें PFAF, f/2.0 अपर्चर और ड्यूल-LED फ्लैश है। फ्रंट कैमरा 5 मेगापिक्सल है जिसमें सेल्फी के लिए वाइड ऐंगल लेंस लगा है। फोन में फ्रंट पर होमबटन के नीचे फिंगरप्रिंट सेंसर भी दिया गया है। इस स्मार्टफोन की बैटरी 2800 mAh है, जिसे रिमूव किया जा सकता है। बैटरी फास्ट चार्जिंग भी सपॉर्ट करती है। फोन में फ्रंट पर होमबटन के नीचे फिंगरप्रिंट सेंसर भी दिया गया है। कनेक्टिविटी की बात करें तो यह 4G VolTE, वाई-फाई, ब्लूटूथ, जीपीएस और माइक्रो-यूएसबी सपॉर्ट करता है। इसमें मोटो जी5 प्लस की ही तरह स्पेशल मोटोरोला फीचर्स, जैसे कि मोटो डिस्प्ले, ऐक्शंस, ट्विस्ट जेस्चर और वन बटन नैव मोड हैं। इसे अपडेट करने पर गूगल असिस्टेंट भी मिलेगा। इस स्मार्टफोन की कीमत 11,999 रुपये है। यह सिर्फ ऐमजॉन इंडिया से खरीदा जा सकेगा। यह ग्रे और गोल्ड कलर्स में मिलेगा। सेल रात मंगलवार रात 11.59 बजे से शुरू होगी। कंपनी ने कुछ खास ऑफर्स भी पेश किए हैं। 5 और 6 अप्रैल को खरीदने पर ही ये ऑफर्स मिलेंगे। HDFC बैंक क्रेडिट कार्ड से खरीदने पर 1000 रुपये का कैश बैक मिलेगा। पुराने फोन को एक्सचेंज करने पर 500 रुपये का एक्स्ट्रा ऑफ मिलेगा। सैनडिस्क अल्ट्रा 16 जीबी मेमरी कार्ड मिलेगा। प्राइम मेंबर्स को ऐमजॉन 1000 रुपये तक का कैशबैक देगा।
मुंबई विडियो गेम्स के दीवानों के लिए आसुस के ब्रैंड रिपब्लिक ऑफ गेमर्स (ROG) ने मंगलवार को मुंबई में पावरफुल लैपटॉप GTX800 लॉन्च किया। कंपनी का दावा है कि यह भारत का पहला ऐसा लैपटॉप है, जिसमें लेटेस्ट NVIDIA GeForce GTX 1080 ग्राफिक्स कार्ड और हाइड्रो ओवरलॉकिंग सिस्टम मौजूद है। 18 इंच डिस्प्ले वाले इस लैपटॉप में यूजर्स को 4K अल्ट्रा हाईडेफिनेशन गेमप्ले मिलता है। इसके अलावा यह लैपटॉप वर्चुअल रियल्टी हेडसेट्स व वीआर गेम्स को भी सपोर्ट करता है। इसमें हाइड्रोक्लॉकिंग डॉक है, जिसमें लिक्विड कूलिंग रेडियएटर्स लगे हैं। जब लैपटॉप रो इस डॉक से कनेक्ट किया जाता है, कूलैंट को को सीपीयू और जीपीयू को कूल करने के लिए पंप कियाय जा सकता है। इससे परफॉर्मेंस बढ़ जाती है। रैम को भी लिक्विड कूलिंग से फायदा पहुंचता है। कंपनी के मुताबिक, इस लैपटॉप में 2.7 गीगाहर्ट्ज का इंटेल आई7 प्रोसेसर, 64 जीबी रैम और 2 टीबी की हार्डडिस्क दी गई है। इसकी बैटरी भी दमदार है।लैपटॉप का वजन 5.7 किलो है और डॉक क 4.6 किलो है। इसे कैरी करने के लिए पहियों वाला सूटकेस और एक बैगपैक मिलता है। इस लैपटॉप के साथ कंपनी अपना गेमिंग माउस भी देगी। इस डिवाइस की कीमत 7,97,990 रुपये तय की है।
रिलायंस जियो की फ्री सर्विसेज आज खत्म हो रही हैं। अनलिमिटेड डेटा और वॉइस कॉलिंग देने वाला हैपी न्यू इयर ऑफर 31 मार्च तक ही वैलिड है, इसके बाद जियो की सर्विसेज के लिए पैसे चुकाने होंगे। यूजर्स को अतिरिक्त बेनिफिट देने वाले जियो प्राइम सब्स्क्रिप्शन को खरीदने का भी आज आखिरी दिन है मगर यूजर्स को इसमे दिक्कत आ ही है। बहुत से लोगों ने कहा है कि वे जियो प्राइम के लिए एनरोल नहीं करवा पा रहे हैं। फेसबुक और ट्विटर पर कुछ लोगों ने जानकारी दी है कि उन्हें जियो प्राइम के लिए रजिस्टर करवाने में दिक्कत हो रही है। हमने भी डेस्कटॉप वेबसाइट और ऐप के जरिए 99 रुपये की जियो प्राइम मेंबरशिप लेने की कोशिश की मगर 'सिस्टम एरर' की वजह से ऐसा नहीं कर पाए। डेस्कटॉप साइट काफी देर तक लोड नहीं हुई और My Jio ऐप के साथ भी ऐसा ही देखने को मिला। प्लान खरीदने की कोशिश पर एरर आ गई। जियो के टैरिफ प्लान्स के बारे में जानने के लिए यहां क्लिक करें बहुत से यूजर्स ने सोचा होगा कि जियो प्राइम मेंबरशिप के लिए आखिरी दिन एनरोल करेंगे। हो सकता है कि इस वजह से एकाएक ट्रैफिक बढ़ने से यह दिक्कत आ रही हो। क्या है जियो प्राइम? कंपनी ने 99 रुपये में जियो प्राइम नाम से एक साल का सब्स्क्रिप्शन ऑफर लॉन्च किया है, जिसे 31 मार्च तक खरीदा जा सकता है। जियो प्राइम के सब्स्क्राइबर्स 10 रुपये प्रति दिन या 303 रुपये प्रति महीने के रिचार्ज पर अनलिमिटेड डेटा और वॉइस कॉलिंग पा सकेंगे। प्रति दिन 1 जीबी डेटा ही फुल स्पीड पर मिलेगा। इसके अलावा जियो प्राइम सब्स्क्राइबर्स को अन्य रिचार्जों पर भी सामान्य यूजर्स की तुलना में थोड़ा ज्यादा बेनिफिट्स मिलेंगे।
अक्सर कंपनियां अपने कर्मचारियों के लिए अनूठे कदम उठाती रहती हैं लेकिन स्वीडन की एक स्टार्टअप कंपनी अपने कर्मचारियों की त्वचा के नीचे माइक्रोचिप इंप्लांट कर रही है। यह माइक्रोचिप चावल के दाने के बराबर की है और स्वाइप कार्ड का काम करती है। कंपनी का कहना है कि इस माइक्रोचिप के बाद कर्मचारियों को दरवाजे खोलने, प्रिंटर का इस्तेमाल करने या हाजिरी लगाने के लिए कार्ड की जरूरत नहीं होगी। स्वीडिश कंपनी एपिसेंटर माइक्रोचिप लगवाने वाले कर्मचारियों के लिए पार्टी का आयोजन भी करती है। एपिसेंटर के सीईओ पैट्रिक मेस्टरटन का कहना है, 'मेरे ख्याल से इसका सबसे बड़ा लाभ सुगमता है। मूल रूप से यह आपके लिए बहुत से कामों को आसान कर देगी जिससे आपको चाभियों, क्रेडिट कार्ड या अन्य संचार उपकरणों को साथ रखने की कोई जरूरत नहीं होगी।' उन्होंने कहा कि हालांकि पहले कर्मचारी माइक्रोचिप को लगाने में हिचकिचा रहे थे लेकिन अब इसकी सुविधाओं को देखकर वह लोग इसे लगाने को तैयार हो रहे हैं। हालांकि इस तरह की तकनीक कोई नई नहीं है। ऐसी चिप का इस्तेमाल पालतू जानवरों के लिए वर्चुअल कॉलर के रूप में होता रहा है। इसके अलावा कंपनियां डिलिवरी को ट्रैक करने के लिए भी ऐसी तकनीकों का इस्तेमाल करती हैं। बस अभी अंतर इतना है कि ऐसी किसी तकनीक का इस्तेमाल अभी तक किसी कंपनी के द्वारा कर्मचारियों पर नहीं किया गया था। कंपनी अभी यह माइक्रोचिप अपने कर्मचारियों को मुफ्त उपलब्ध करा रही हैं। दूसरी तरफ, कुछ लोग इस तकनीक की आलोचना भी कर रहे हैं क्योंकि इससे निजता का हनन हो सकता है। इन लोगों का कहना है कि ऐसी चिप इंप्लांट कराने के बाद कंपनी को आपके आने-जाने, काम करने के घंटों के साथ-साथ यह जानकारी भी होगी कि आपने कहां से क्या खरीदा और आप कहां-कहां गए।
वीवो ने अपने स्मार्टफोन Vivo V5 Plus का स्पेशल IPL लिमिटेड एडिशन मॉडल लॉन्च किया है। कंपनी ने IPL की ओपनिंग सेरिमनी और पहले मैच से एक दिन पहले मंगलवार को इसे लॉन्च किया। यह 10 अप्रैल से फ्लिपकार्ट और अन्य रीटेल स्टोर्स से खरीदा जा सकेगा। इसकी कीमत का ऐलान भी उसी वक्त किया जाएगा। Vivo V5 Plus स्मार्टफोन को कंपनी ने भारत में जनवरी में लॉन्च किया था। अभी इसकी कीमत 27,980 रुपये है। फरवरी से यह ऑनलाइन और ऑफलाइन बिकने लगा था। रेग्युलर Vivo V5 Plus से Vivo V5 Plus IPL Limited Edition थोड़ा अलग है। यह मैट ब्लैक कलर में लॉन्च किया गया है। इसके बैक पैनल पर IPL का लोगो बना हुआ है। अन्य स्पेसिफिकेशंस वैसे ही हैं। सेल्फी फोकस्ड Vivo V5 Plus में ऐंड्रॉयड 6.0 मार्शमैलो पर आधारित Funtouch OS 3.0 डाला गया है। इसकी सबसे बड़ी खूबी है ड्यूल फ्रंट कैमरा सेटअप। इसमें एक 20 मेगापिक्सल कैमरा है जिसमें Sony IMX376 1/2.78-इंच सेंसर लगा है। अपर्चर f/2.0 है और 5P लेंस सिस्टम भी लगा है। साथ में एक 8 मेगापिक्सल कैमरा है जो डेप्थ ऑफ फील्ड इन्फर्मेशन कैप्चर करता है। Vivo V5 Plus में 16 मेगापिक्सल बैक कैमरा लगा है, जिसके साथ LED फ्लैश दी गई है। होम बटन पर फिंगरप्रिंट सेंसर भी है। इस स्मार्टफोन 5.5 इंच का फुल HD डिस्प्ले है जिसका रेजलूशन 1080 x 1920 पिक्सल्स है। इसमें 2.0GHz ऑक्टा-कोर स्नैपड्रैगन 625 प्रोसेसर के साथ 4GB रैम लगी है। इंटरनल स्टोरेज 64 जीबी है, जिसे एक्सपैंड नहीं किया जा सकता। कनेक्टिविटी की बात करें तो यह 4G LTE, वाई-फाई, ब्लूटूथ और जीपीएस सपॉर्ट करता है। 152.8x74.00x7.26 mm डायमेंशंस वाले इस स्मार्टफोन का वजन 158.6 ग्राम है। इसमें 3055 mAh बैटरी लगी है।
अमित मिश्रा स्मार्टफोन्स में बढ़ते फीचर्स बैटरी पर लोड बढ़ाते जा रहे हैं और ऐसे में Asus ने इस बार दांव खेला है पावरफुल बैटरी वाले फोन पर। हमने एक हफ्ते तक Asus Zenfone 3s Max को आजमाकर परखा। पढ़ें रिव्यू: स्पेसिफिकेशंस 5.2 इंच डिस्प्ले, 3 जीबी रैम, 32 जीबी मेमरी (2 टीबी तक एक्सपैंडेबल), 13MP/8MP कैमरा, 5000 mAh बैटरी, 1.5 GHz 64 बिट ऑक्टाकोर माली T860 प्रोसेसर, कीमत: 14,999 रुपये। क्या हैं 5000 एमएएच बैटरी के मायनेः 5000 mAh की बैटरी का दमखम परखने के लिए हमने इसे शनिवार रात को चार्ज किया और देर रात तक इस्तेमाल करने के बाद रविवार को इससे जमकर सर्फिंग और फटॉग्राफी की। टिपिकल फोन की तरह हमें लगा कि इसे फिर रात को चार्ज करना पड़ेगा लेकिन ऐसा नहीं हुआ। इसमें रात को भी आधे से ज्यादा जूस बचा था। अगला पूरा दिन और शाम भी आराम से बैटरी निकाल गई। मन किया कि रात को इसे चार्ज कर लें वरना सुबह इसका दम निकल जाएगा। हमने इसे जम कर परखने की ठानी और इसे चार्ज नहीं किया। हम मंगलवार की सुबह भी यह देख कर हैरान थे कि इसमें अब भी 20 फीसदी पावर बची है। आजतक हमने किसी भी स्मार्टफोन की ऐसी बैटरी परफॉर्मेंस नहीं देखी। इसे बैटरी का चैंपियन कहा जाए तो कम नहीं होगा। इसमें रिवर्स चार्जिंग का ऑप्शन भी है, जिससे इसे पावर बैंक की तरह भी इस्तेमाल किया जा सकता हैं और दूसरे डिवाइसेज चार्ज किए जा सकते हैं। डिजाइन और हार्डवेयर Asus के Zenfone 3 सीरीज के बाकी हैंडसेट्स की तरह ही इसका डिजाइन भी अच्छा है। हमने गोल्डन कलर के ऑप्शन को परखा जो देखने में काफी स्टाइलिश और हैंडी नजर आया। इसके बेहतरीन कर्व्स और मेटैलिक बिल्ट इसे एक प्रीमियम लुक्स देते हैं। बैक कवर की सैंड फिनिश शानदार है। डिवाइस को इस तरह से डिजाइन किया गया है कि 5.2 इंच का डिसप्ले 5.5 इंच की फील देता है। 2.5D कर्व्ड डिस्प्ले काफी ब्राइट और क्रिस्प है। अगर हम बात करें प्रोसेसर और रैम की तो इसका कॉम्बिनेशन भी काफी स्मूद काम करता है। कहीं पर भी डिवाइस अटकती या ठिठकती नजर नहीं आई। सामने की तरफ मौजूद इसका फिंगरप्रिंट सेंसर भी काफी अच्छा काम करता नजर आया। कैमरा Asus का दावा है उनका पिक्सल मास्टर कैमरा बेहतर पिक्सल वाली तस्वीरें खींचता है। इस दावे में दम लगा लेकिन मोबाइल कंपनियों को इस बात को समझना होगा कि कैमरा पिक्सल से ज्यादा सेंसर की दरकार रखता है। दिन की लाइट में तो तस्वीरें बेहतर आईं लेकिन कम और इनडोर खींची गई तस्वीरों में नॉयस नजर आई। कैमरा तेजी से फोकस करता है सेल्फी लेने के मामले में काफी अच्छा परफॉर्म करता नजर आया। इसके कैमरे को अगर शानदार नहीं तो कम से कम एक अच्छे कैमरे की श्रेणी में तो रखा ही जा सकता है। साउंड बैटरी की तरह ही इस फोन का साउंड भी हमारे लिए एक सरप्राइज रहा। इसका साउंड इतना लाउड है कि हम इसे हेडफोन लगा कर फुल पर नहीं सुन पाए। चाहें स्पीकर हों या हेडफोन इसका साउंड थिरकने पर मजबूर करता है। म्यूजिक और मूवीज के शौकीनों के लिए यह एक बेहतरीन ऑप्शन साबित हो सकता है। नतीजा हर स्मार्टफोन यूजर कभी न कभी यह जरूर सोचता है कि काश कोई ऐसा फोन हो जिसे रोज चार्ज करने की जरूरत न पड़े। उनके लिए यह फोन सपना सच होने जैसी फीलिंग लेकर आया है। अगर आप नया फोन लेना चाहते हैं तो इस विकल्प के बारे में सोच सकते हैं। इसकी कीमत 14,999 रुपये है।
अनुपम सक्सेना मोटोरोला मोटो G ने अपनी बढ़िया क्वॉलिटी, अच्छी परफॉर्मेंस और आकर्षक कीमत के जरिए बजट स्मार्टफोन्स के लिए मानदंड तय किए थे। हालांकि इसके औसत कैमरे और मेमरी कार्ड स्लॉट न होने से कई लोगों को निराशा भी हुई थी। मोटोरोला ने कहा है कि उसने नई जेनरेशन के मोटो G में सभी शिकायतों को दूर करने की कोशिश की है। क्या मोटो G (सेकंड जेनरेशन) पर्फेक्ट बजट स्मार्टफोन है? देखते हैं इस रिव्यू में... बिल्ड और डिजाइन डिजाइन के मामले में मोटो G (सेकंड जेनरेशन) कुछ खास नहीं बदला है। वास्तव में यह दो फ्रंट क्रोम ग्रिल्स की वजह से मोटोरोला के एंट्री लेवल स्मार्टफोन मोटो E से प्रभावित लगता है। यह फोन 10.99 मिलीमीटर के साथ थोड़ा मोटा और 149 ग्राम वजन के साथ थोड़ा भारी लगता है। सामने की तरफ ऊपर और नीचे मेटल स्ट्रिप के बीच 5 इंच का डिस्प्ले है। ये स्ट्रिप फोन के स्पीकर आउटलेट को दिखाती हैं। ईमानदारी से कहें तो हमें ये स्ट्रिप्स बहुत अच्छी नहीं लगीं और हम मोटो X की तरह फ्रंट-स्पीकर ग्रिल्स पसंद करते। पहले के मोटो G की तरह इसमें भी फ्रंट पैनल के किनारे हल्का सा गैप है, जो थोड़ा उठा हुआ है। इस वजह से डिस्प्ले पर गंदगी आती है। हमें लगता है कि मोटोरोला को डिजाइन में थोड़ा बदलाव करना चाहिए। दाईं तरफ पॉवर और वॉल्यूम बटन हैं। माइक्रो-यूएसबी पोर्ट निचले हिस्से में है। 3.5 मिलीमीटर हेडसेट जैक ऊपरी हिस्से में है। इसके मेटल के बने बटन बढ़िया लगते हैं और अच्छे से काम करते हैं। इसके बटन पहले वाले मोटो G से अच्छे हैं। इसका हल्का सा कर्व्ड प्लास्टिक बैक कवर रबड़ के सॉफ्ट टच के साथ मैट फिनिश वाला है, जिसकी वजह से पकड़ने में यह अच्छा लगता है। इस पर पकड़ मजबूत बनी रहती है। मोटो G सबसे अच्छे डिजाइन वाले स्मार्टफोन्स में से एक है। फोन में पीछे की तरफ मोटोरोला लोगो, कैमरा लेंस और एलईडी फ्लैश है। पीछे का पैनल हटाने पर दो माइक्रो-सिम स्लॉट, एक माइक्रो-एसडी कार्ड स्लॉट और एक बैटरी दिखती है। पहले वाले मोटो G की तरह इसमें भी कई रंग के बैक पैनल लगाए जा सकते हैं। पहले वाले मोटो G की तरह यह भी मजबूत और टिकाऊ महसूस होता है। हमें इसके पैनल या और कहीं से कोई चरमराहट या कोई आवाज नहीं सुनाई दी। पिछले हिस्से पर आसानी से दाग-धब्बे नहीं लगते। नए मोटो G में एक नैनो-कोटिंग है, जिससे यह कुछ हद तक वॉटर-रेजिस्टेंट हो जाता है। यह हल्के-फुल्के छीटों-बौछारों को झेल सकता है, लेकिन शायद पानी में गिरने से नुकसान को न रोक पाए। नया मोटो G सफेद रंग में भी है। डिस्प्ले नए मोटो G में बड़ा, 5 इंच का (पहले वाले मोटो G से 0.5 इंच बड़ा) डिस्प्ले है, हालांकि डिस्प्ले रेजॉलूशन 720x1280 पिक्सल का ही है। डिस्प्ले में कॉर्निंग गरिला ग्लास का इस्तेमाल किया गया है, ताकि इसे छोटी-मोटी खरोंचों से बचाया जा सके। टेक्स्ट और ग्राफिक्स अच्छे दिखते हैं, हालांकि पहले वाले मोटो G की तुलना में ब्राइटनेस लेवल कुछ कमजोर है। हर इंच पर पिक्सल भी घटे हैं, लेकिन हमें ज्यादा पिक्सलेशन नहीं दिखा। पहले वाले मोटो G की तुलना में इस पर रंग उतने प्रभावशाली नहीं दिखते। व्यूइंग ऐंगल्स शानदार हैं। धूप में भी स्क्रीन पर अच्छे से पढ़ा जा सकता है। सॉफ्टवेयर भारत में ड्यूल-सिम सपॉर्ट करने वाला मोटो G ऐंड्रॉयड 4.4 किटकैट के साथ आता है। मोटो G में ऑन-स्क्रीन नैविगेशन कंट्रोल के साथ लगभग स्टॉक (शुद्ध) ऐंड्रॉयड है। गूगल नाउ लॉन्चर जैसे लॉन्चर के साथ इसका इंटरफेस गूगल नेक्सस 5 जैसा है। बस मोटोरोला ने इसमें अपने कुछ ऐप्स डाले हैं। इस बात का शुक्र है कि ये ऐप्स ब्लॉटवेयर (फोन को धीमा करने वाले ऐप्स) नहीं हैं और काम के हैं। इनमें से एक असिस्ट नाम का ऐप है, जो आपके मीटिंग में होने या सोने के दौरान फोन के अलर्ट को बदलता है। अगर आपने आईफोन इस्तेमाल किया है, तो आपने डू नॉट डिस्टर्ब का फीचर देखा होगा। असिस्ट वैसा ही है। इससे आप फोन को साइलंट कर सकते हैं या मिस्ड कॉल के लिए ऑटो रिप्लाई लगा सकते हैं। फोन के साथ आने वाला मोटोरोला का एक और ऐप हेल्प है। इस ऐप में ट्यूटोरियल्स, FAQs, कैसे करें और ऐक्शनेबल टिप्स हैं, जिससे यह यूज़र गाइड की तरह काम करता है। इसमें एक शॉर्टकट बटन भी है, जिससे मोटोरोला कस्टमर केयर से संपर्क किया जा सकता है। मोटोरोला माइग्रेट की मदद से आप अपने पुराने ऐंड्रॉयड फोन या आईफोन से इस फोन पर कॉन्टेंट और सेटिंग्स ट्रांसफर कर सकते हैं। मोटोरोला अलर्ट ऐप यूज़र्स को इस बात की सुविधा देता है कि वे किसी इमर्जेंसी में अपनी जगह के साथ चुनिंदा कॉन्टैक्ट्स को अलर्ट कर पाएं। ड्यूल-सिम मोटो G में ऐसी सेटिंग्स हैं, जिनसे आप दोनों सिम कार्ड को मैनेज कर सकें। इससे आप डेटा, कॉल और मेसेजिंग के लिए डिफॉल्ट कनेक्शन चुन सकते हैं। इनके अलावा आपको एक दम साफ-सुथरा फोन मिलता है, जिसे आप अपनी प्राथमिकताओं के हिसाब से कस्टमाइज़ कर सकें और मनचाहे ऐप्स का इस्तेमाल कर सकें। कैमरा नए मोटो G में पीछे की तरफ फ्लैश के साथ ऑटोफोकस वाला 8 मेगापिक्सल का कैमरा है। 2 मेगापिक्सल का फ्रंट कैमरा है। मोटोरोला के कैमरा ऐप में मोटे तौर पर केवल 2 बेसिक कंट्रोल्स दिखेंगे। एक विडियो कैमरे पर जाने के लिए और दूसरा आगे-पीछे के कैमरों को चुनने के लिए। लेकिन जब स्क्रीन के दाईं तरफ से स्वाइप करेंगे, तो चाप (आर्क) के आकार का डायल दिखेगा, जिसमें एचडीआर मोड, फ्लैश, फोकस व एक्सपोज़र, स्लो मोशन, पैनोरमा मोड, जियो-टैगिंग, वाइडस्क्रीन मोड और शटर साउंड के फीचर्स मिलते हैं। विंडोज़ फोन कैमरा ऐप की तरह इसमें आप स्क्रीन पर कहीं भी क्लिक/टैप करके फोटो खींच सकते हैं। सॉफ्ट व्यूफाइंडर को ऊपर या नीचे करके ज़ूम इन और आउट या फोकस शिफ्ट किया जा सकता है। कैमरा हार्डवेयर बेहतर हुआ है। हमें महसूस हुआ कि यह पहले वाले मोटो G से बढ़िया फोटो लेता है, यहां तक कि कम रोशनी में भी। फोटो में बढ़िया डीटेल्स, सटीक रंग और कंट्रास्ट रहता है। डिफॉल्ट वाइट बैलंस सेटिंग्स अब ज्यादा वाइट है। एचडीआर मोड अब बेहतर कंट्रास्ट के साथ तस्वीरें लेता है। कम रोशनी में ली गई तस्वीरें पहले वाले मोटो G के मुकाबले बढ़िया दिखती हैं। कम ग्रेन के साथ इनमें ज्यादा डीटेल्स हैं। फ्रंट-कैमरा अच्छी सेल्फी लेता है, लेकिन तस्वीरें थोड़ा ग्रेनी दिखती हैं, खास तौर पर अगर कम रोशनी में शूट किया गया हो। पिछला कैमरा 720p नॉर्मल और स्लो मोशन विडियो शूट करता है। विडियो की क्वॉलिटी अच्छी है। परफॉर्मेंस पहले वाला मोटो G जब लॉन्च हुआ था, तब वह बेस्ट परफॉर्मिंग बजट स्मार्टफोन था। हार्डवेयर के मामले में नया मोटो G बहुत नहीं बदला है। इसमें 1.2 गीगाहर्त्ज क्वॉलकॉम स्नैपड्रैगन 400 प्रोसेसर, एड्रिनो 305 जीपीयू और एक जीबी रैम है। फोन के मेन्यू के नैविगेशन, ऐप्स खोलने और एक ऐप से दूसरे पर जाने में कोई खास धीमापन या रुकावट महसूस नहीं हुई। कुछ बार ऐप ड्रॉअर से बाहर निकलते वक्त ट्रांज़िशन इफेक्ट्स थोड़ा झटकेदार था। सिंथेटिक बेंचमार्क्स में यह माइक्रोमैक्स कैनवस टर्बो मिनी जैसे अपने प्रतिद्वंद्वियों से थोड़ा आगे है। इसे एंटुटु पर 17976, क्वाड्रैंट पर 8882 और नीनामार्क 2 पर 57.8 का स्कोर मिला है। इनमें से कुछ आंकड़े पहले वाले मोटो G से बेहतर हैं, लेकिन श्याओमी रेडमी 1S से पीछे हैं। 16 जीबी स्टॉरेज में से यूज़र को 12.9 जीबी मिलते हैं। अच्छी बात यह है कि नए मोटो G में माइक्रो-एसडी कार्ड स्लॉट है, जिससे आपको फोन में गाने, फोटो और विडियो आदि रखते हुए स्टॉरेज भरने की चिंता नहीं होगी। नए मोटो G के कनेक्टिविटी ऑप्शंस में ब्लूटूथ, वाई-फाई और जीपीएस शामिल हैं। इसका वाई-फाई ऐंटेना पहले से तेज 802.11ac स्टैंडर्ड सपॉर्ट करता है और कम्पैटिबल राउटर्स के साथ काम करता है। फोन की कॉल क्वॉलिटी और सिग्नल पकड़ने की क्षमता बेहतरीन है। कमजोर सिग्नल वाले इलाकों में भी हमें कॉल करने में कोई दिक्कत नहीं हुई। फोन का जीपीएस भी बढ़िया काम करता है। इसमें एफएम रेडियो है, लेकिन फोन में ऐंटेना के तौर पर हेडफोन लगाने पर भी स्पीकर के जरिए एफएम नहीं सुना जा सकता है। इसमें रिकॉर्डिंग का फीचर भी नहीं है। इस पर लगभग सभी लोकप्रिय विडियो और ऑडियो फाइल फॉर्मैट्स चलते हैं। फोन में सामने की तरफ के स्टीरियो स्पीकर्स की आवाज तेज है, लेकिन इनमें बास की कमी है। हमारे देखे हुए फोन्स में यह सबसे तेज आवाज देने वाले फोन्स में से एक है। इसमें 2070mAh की बैटरी है, जिसे आसानी से नहीं निकाला जा सकता। पूरे वक्त 3G डेटा ऑन रखने और स्क्रीन की ब्राइटनेस सबसे ज्यादा रखने पर यह पूरे दिन चल जाती है। इसमें 2-3 घंटे की कॉल, थोड़ी देर गेमिंग और वेब ब्राउज़िंग शामिल हैं। इस पर लगातार 7-8 घंटे तक विडियो देखा जा सकता है। कुल मिलाकर नए मोटो G की परफॉर्मेंस पहले वाले मोटो G जैसी ही है और इसे इस्तेमाल करने का एक्स्पीरियंस बढ़िया रहता है। गेमिंग हमने इस बिना फ्रेम ड्रॉप या फ्रीज़ हुए सबवे सर्फर्स, टेंपल रन 2, बनाना कॉन्ग और अस्फाल्ट 8 जैसे गेम्स खेले। एक जीबी रैम के बावजूद फोन की गेमिंग परफॉर्मेंस अच्छी है। नतीजा इसमें कोई शक नहीं कि मोटोरोला ने पहले वाले मोटो G की कमियों को दूर करके संतुलित, बढ़िया क्वॉलिटी वाले स्मार्टफोन के रूप में नया मोटो G दिया है। नया मोटो G हार्डवेयर के मामले में पहले वाले मोटो G से बहुत अलग नहीं है, लेकिन आप इसकी परफॉर्मेंस से निराश नहीं होंगे। यह पैसा-वसूल बजट स्मार्टफोन है। 12999 रुपए की कीमत के साथ यह पहले वाले मोटो G से एक हजार रुपए कम कीमत पर लॉन्च हुआ है, लेकिन दूसरे कई विकल्पों से महंगा है। अब परिदृश्य बदल चुका है और श्याओमी रेडमी 1S व आसुस ज़ेनफोन 5 कड़ी टक्कर दे सकते हैं। अगर आपके पास पहले वाला मोटो G है, तो नया वाला खरीदने का कोई खास कारण नहीं है। अगर आप एक भरोसेमंद, साफ-सुथरे सॉफ्टवेयर और अच्छे डिज़ाइन वाला बजट ऐंड्रॉयड स्मार्टफोन खरीदना चाहते हैं, तो मोटो G इन पैमानों पर खरा उतरता है। खूबियां बेहतर कैमरा बढ़िया बैटरी बैकअप मेमरी कार्ड लगाने की सुविधा कमियां थोड़ा भारी लगता है 1080p विडियो शूट नहीं हार्डवेयर में पहले मोटो G से ज्यादा बदलाव नहीं
नई दिल्ली रिंगिंग बेल्स कंपनी ने फ्रीडम 251 स्मार्टफोन को लेकर एक नई घोषणा की है। कंपनी का कहना है कि अब वो स्मार्ट फोन के लिए कैश ऑन डिलिवरी की व्यवस्था कर रही है। कंपनी ने अपने फेसबुक पेज पर इसकी जानकारी दी है। लेकिन पहले से फोन के लिए पेमेंट कर चुके लोगों का मामला क्लीयर नहीं हुआ है। रिंगिंग बेल्स ने इस ऑफर को अपने पहले उन 25 लाख ग्राहकों के लिए रखा है, जो ऑनलाइन फोन के लिए रजिस्ट्रेशन करा रहे हैं। कंपनी ने अपने फेसबुक पेज पर लिखा है कि इस सर्विस की मदद से ग्राहक फोन की डिलिवरी के बाद पैसा दे पाएंगे। Posted by Ringing Bells on Wednesday, 24 February 2016 कंपनी का दावा है कि वो पहले 25 लाख रजिस्ट्रेशन के लिए इस प्रक्रिया को शुरू कर रही है। लेकिन इस न्यूज ने भी एक तरह का कंफ्यूजन ही खड़ा किया है। सवाल खड़ा हो रहा है कि उन ग्राहकों का क्या होगा जिन्हें पहले ही रजिस्ट्रेशन करा रखी है और पेमेंट भी हो चुकी है।
नई दिल्ली LeEco (Letv) ने अपने स्मार्टफोन्स Le 1s और Le Max की ओपन सेल शुरू कर दी है। आलम यह रहा कि गुरुवार सुबह सेल शुरू होने के कुछ ही देर में Le 1s सोल्ड आउट हो गया। इससे पहले रजिट्रेशन के बाद हुईं दो फ्लैश सेल में भी यह कुछ ही सेकंड्स में आउट ऑफ स्टॉक हो गया था। Le 1s के फीचर्स जानने और रिव्यू पढ़ने के लिए क्लिक करें कम दाम में कई दमदार फीचर्स से लैस इन आकर्षक स्मार्टफोन्स को लेकर लोगों में खासा उत्साह देखने को मिल रहा है। कंपनी ने इन स्मार्टफोन्स के साथ एक्सचेंज ऑफर, छूट और लकी ड्रॉ जैसी डील भी पेश की थी। ऐक्सिस बैंक के क्रेडिट और डेबिट कार्ड होल्डर्स को Le 1s पर 10 पर्सेंट और Le Max पर 1500 रुपये का ऑफ देने का ऑफर पेश किया गया है। लकी विनर्स को LeEco हजारों ब्लूटूथ हेडसेट्स भी दे रही है। Le स्मार्टफोन खरीदने वाले एक लकी विनर को महिंद्रा KUV100 भी दी जानी है। Le Max के फीचर्स जानने के लिए यहां क्लिक करें Le 1S की कीमत 10,999 रुपये है, जो इस वक्त सोल्ड आउट हो चुका है। कंपनी के प्रतिनिधि ने हमें बताया कि जल्द ही और यूनिट्स तैयार हो जाने पर Le 1s की सेल शुरू की जाएगी। Le Max की कीमत 32,999 रुपये है।
हैदराबाद भारत के सबसे बड़े नॉन-टेल्को और तीसरे सबसे बड़े इंटरनेट सर्विस प्रवाइडर एसीटी फाइबरनेट ने हैदराबाद शहर के लिए 1 जीबीपीएस (गीगा स्पीड्स) वायर्ड ब्रॉडबैंड इंटरनेट सर्विस के लॉन्च की घोषणा की है। आईटी, निगम प्रशासन एवं उद्योग मंत्री के. तारक रामा राव की मौजूदगी में लॉन्च किया गया एसीटी फाइबरनेट, भारतीय इंटरनेट बाजार में पहली कंपनी है, जो पूरे शहर को गीगा इनेबल कर रही है। गीगा स्पीड्स से इंटरनेट से डाउनलोड स्पीड यूएसबी से डेटा ट्रांसफर करने की स्पीड से तेज हो जाएगी। एसीटी फाइबरनेट का दावा है कि उसके पास दुनिया की सर्वश्रेष्ठ फाइबर ऑप्टिक टेक्नॉलजी है और अब वह भारतीय ग्राहकों को वर्ल्ड क्लास एक्सपीरियंस दे रही है। इस सर्विस से यूजर्स को 1 Gbps की स्पीड मिलेगी। कंपनी का कहना है कि जब भारत में इंटरनेट की औसत स्पीड 2.5 एमबीपीएस पर रुकी हुई है, एसीटी फाइबरनेट का 1 जीबीपीएस लॉन्च हैदराबाद में इंटरनेट की स्पीड को राष्ट्रीय औसत के मुकाबले 400 गुना कर देगा। दुनिया में बहुत कम शहर गीगा इनेबल्ड हैं और वे भी इतने बड़े पैमाने पर नहीं हैं। इस लॉन्च के बाद हैदराबाद दुनिया के उन चुनिंदा शहरों में शामिल हो जाएगा, जहां ऐसी फ्यूचरिस्टिक टेक्नॉलजी होगी। अभी हैदराबाद में यह सर्विस 5,999 रु. प्रति महीने, 1 जीबीपीएस, 1 टीबी एफयूपी में उपलब्ध है। एसीटी फाइबरनेट की योजना जल्द ही उन सभी 11 शहरों में 1 जीबीपीएस इंटरनेट सेवा देने की है, जहां पर यह कंपनी काम कर रही है।
शाओमी ने साल की शुरुआत नए स्मार्टफोन Redmi Note 4 को लॉन्च करके की है। इस स्मार्टफोन का लंबे समय से इंतजार किया जा रहा था। कंपनी ने भारत में इसे तीन वैरियंट्स में उतारा है और सबसे सस्ते वैरियंट की कीमत 9,999 रुपये है। यह शाओमी का पहला स्मार्टफोन है, जिसमें 2.5 D कर्व्ड डिस्प्ले लगा है। इसके साथ ही कंपनी इस स्मार्टफोन के लिए ऐंड्रॉयड 7.0 नॉगट अपडेट भी जारी किया जाएगा। क्या रेडमी नोट 4 उम्मीदों पर खरा उतरता है, रिव्यू पढ़ें और जानें: तस्वीरें देखते हुए रिव्यू पढ़ने के लिए यहां क्लिक करें डिजाइन शाओमी रेडमी नोट 4 में मैट फिनिश वाला मेटालिक डिजाइन है, जिससे यह देखने में प्रीमियम स्मार्टफोन लगता है। मेटालिक यूनिबॉडी की वजह से यह कम कीमत होने के बावजूद उससे महंगा नजर आता है। गोलाई वाले किनारे इसे पकड़ने में सुविधाजनक बनाते हैं। यह आसानी से फिसलता भी नहीं है। वॉल्यूम रॉकर और पावर बटन राइट साइड में है और लेफ्ट साइड हाइब्रिड ड्यूल-सिम कार्ड ट्रे दी गई है। फ्रंट पैनल पर 5.5 इंच का फुल HD डिस्प्ले लगा है और बॉटम पर तीन कैपेसिटिव कीज़ लगी हैं। टॉप एज पर 3.5mm ऑडियो जैक है और बगल में IR ब्लास्टर लगा है, जिससे टीवी और अन्य डिवाइसेज को कंट्रोल किया जा सकता है। बॉटम पर माइक्रो-यूएसबी पोर्ट है। बैक पैनल पर 13 मेगापिक्सल कैमरा है, जिसके साथ ड्यूल LED फ्लैश दी गई है। इसके नीचे फिंगरप्रिंट सेंसर लगाया गया है। कुल मिलाकर हमें रेडमी नोट 4 का डिजाइन काफी अच्छा लगा। कीमत के हिसाब से तो यह काफी शानदार है। डिस्प्ले शाओमी रेडमी नोट 4 में साढ़े 5 इंच का फुल HD 2.5D कर्व्ड डिस्प्ले है, जिसका रेजॉलूशन 1080 x 1920 पिक्सल्स है। हमने पाया कि डिस्प्ले काफी अच्छा है। व्यूइंग ऐंगल भी अच्छे हैं और डायरेक्ट सनलाइट में भी यह ठीक काम करता है। फोन में कलर्स को अजस्ट करने की सेटिंग भी है। इससे यूजर्स वॉर्म और नैचरल कलर टोन्स सेट कर सकते हैं। परफॉर्मेंस शाओमी रेडमी नोट 4 में ऑक्टा कोर क्वॉलकॉम स्नैपड्रैगन 625 प्रोसेसर लगा है। हमने जिस यूनिट को रिव्यू किया, वह 4 जीबी रैम और 64जीबी इंटरनल स्टोरेज वाला वैरियंट है। कंपनी ने दो अन्य वर्जन भी लॉन्च किए हैं। एक में 32 जीबी स्टोरेज के साथ 2 जीबी रैम है और दूसरे में 3 जीबी रैम। 128 जीबी तक का माइक्रोएसडी कार्ड भी इनमें लगाया जा सकता है। हमने स्मार्टफोन को इस्तेमाल किया तो इसकी परफॉर्मेंस अच्छी रही और कहीं पर कोई दिक्कत देखने को नहीं मिली। बड़े डिस्प्ले में गेमिंग और विडियो देखने में मजा आता है। हमने Asphalt 8, Mini Militia जैसे गेम्स खेले और स्मार्टफोन ने उन्हें अच्छे से हैंडल किया। एक बात जरूर है, लंबे समय तक गेमिंग के बाद स्मार्टफोन थोड़ा गर्म हो गया। मेटल बॉडी होना भी इसकी वजह हो सकती है। इसके अलावा मल्टीटास्किंग भी अच्छी रही। कई ऐप्स एकसाथ रन करने और उनके बीच स्विच करने में कोई दिक्कत नहीं हुई। बैटरी और कॉलिंग शाओमी रेडमी नोट 4 में 4100 mAh बैटरी है। हेवी यूज के बाद भी यह पूरा दिन निकालने में कामयाब रही। कॉल क्वॉलिटी भी टेस्ट के दौरान ठीक रही हमने रिलायंस जियो का सिम इस्तेमाल किया और पाया कि VoLTE कॉल्स को भी यह स्मार्टफोन अच्छे से हैंडल कर लेता है। सॉफ्टवेयर सॉफ्टवेयर की बात करें तो शाओमी रेडमी नोट 4 ऐंड्रॉयड 6.0 मार्शमैलो पर आधारित कंपनी के अपने यूजर इंटरफेस MIUI 8 पर रन करता है। इंटरफेस क्लीन और यूजर फ्रेंडली है। इसमें कोई ऐप ड्रॉअर नहीं है और ऐप्स कई होम स्क्रीन्स पर प्लेस किए गए हैं। MIUI काफी कलरफुल है और इसमें कई थीम्स डाउनलोड की जा सकती हैं। ऐप आइकन्स भी बदले जा सकते हैं और वॉलपेपर भी डाउनलोड किए जा सकते हैं। इसमें कुछ खास मोड दिए गए हैं, जैसे कि रीडिंग मोड में डिस्प्ले का बैकग्राउंड ग्लेयर कम कर दिया जाता है। ड्यूल ऐप्स के साथ यूजर्स को ड्यूल स्पेस का ऑप्शन भी मिलता है, जिसमें वे अलग प्रोफाइल बना सकते हैं। यहां पर अलग ऐप्स, अलग फाइल्स और अलग वॉलपेपर्स होंगे। इसके लिए अलग फिंगरप्रिंट पासकोड भी सेट किया जा सकता है। रेडमी नोट 4 में IR ब्लास्टर भी दिया गया है, जिससे टीवी, AC वगैरह को कंट्रोल किया जा सकता है। इसमें पहले से ही Mi Remote ऐप डाला गया है, जो ज्यादातर डिवाइसेज को सपॉर्ट करता है। कैमरा शाओमी में बैक में 13 मेगापिक्सल कैमरा लगा है, जिसके साथ ड्यूल LED फ्लैश है। फ्रंट कैमरा 5 मेगापिक्सल। टेस्टिंग के दौरान हमने पाया कि फ्रंट कैमरा काफी अच्छा काम करता है। स्मार्टफोन नॉइज़ हटाने वाले CMOS सेंसर और बैकसाइड इल्यूमिनेशन (BSI) को इस्तेमाल करके कम लाइट में भी अच्छी तस्वीरें लेता है। कैमरा काफी फास्ट है और यूजर इंटरफेस फ्रेंडली है। यूजर्स लाइव फिल्टर्स अप्लाई करके भी तस्वीरें खींच सकते हैं। स्मार्टफोन के कैमरों ने अच्छी तस्वीरें खींचीं। फोकस अच्छा है और कलर रिप्रॉडक्शन भी सटीक है। स्मार्टफोन में बर्स्ट मोड भी है। नतीजा रिव्यू के बाद हम इस नतीजे पर पहुंचे हैं कि 12,999 में शाओमी नोट 4 अपने प्राइस सेगमेंट में अच्छा ऑप्शन है। इस कीमत पर मेटालिक बॉडी डिजाइन और अच्छे कैमरे इसे दमदार डिवाइस बनाते हैं। इसी सेगमेंट में आप Moto G4 या सैमसंग गैलक्सी J7 प्राइम खरीदने पर भी विचार कर सकते हैं।
नई दिल्ली यू-ट्यूब एंटरटेनमेंट का बड़ा सोर्स है, लेकिन इसका असली मजा आप तभी ले सकते हैं जब इंटरनेट की स्पीड अच्छी हो। स्लो कनेक्शन में तो बफरिंग बोर करता है। यूजर्स की इस परेशानी को दूर करने के लिए गूगल भारत में नया ऐप लाया है। 'यूट्यूब गो ऐप की मदद से उपयोक्ता खराब इंटरनेट कवरेज में भी यूट्यूब विडियो देख सकेंगे। कपंनी ने यूट्यूब गो का बीटा संस्करण पिछले साल सितंबर में पेश किया था।कंपनी ने एक बयान में कहा है-यूट्यूब गो का बीटा संस्करण अब भारत में भी उपलब्ध है। इसे गूगल प्ले स्टोर से डाउनलोड किया जा सकता है। इसके अनुसार भारत से मिले सुझाव और राय के आधार पर ही उसने यूट्यूब-गो को डिजाइन किया है और बनाया है। इसमें विडियो शेयर करने की सुविधा भी होगी।
नई दिल्ली मद्रास के 5 स्टूडेंट्स ने मिलकर ऐसी डिवाइस बनाई है जो कि पब्लिक टॉइलट्स को साफ-सुथरा रखने में मददगार है। इसकी मदद से मल-मूत्र उठाने और टॉइलट सीट धुलने में मदद मिलती है। यह हैंड फ्री डिवाइस है। फिलहाल, भारत में टाइलट्स की स्थित बेहद दयनीय है। साफ-सफाई के मामले में ये बहुत पीछे हैं। 25 से 50 साल की उम्र वाली 30 फीसदी भारतीय महिलाएं यूटीआई यानी यूरिनरी ट्रैक्ट इंफेक्शन से कभी न कभी ग्रसित होती हैं। इन स्टूडेंट्स ने जो प्रोटोटाइप तैयार किया है, इसमें कमोड के बेस में एक साधारण फुट पैडल लगा है, जो कि सीट को उठाने, साफ करने और इसके धुलने के काम आता है। अगर यह प्रॉडक्ट बाजार में बिक्री के लिए आता है तो इसकी अनुमानित कीमत 750 रुपये के आसपास होगी। हालांकि, इसे बनाने में कुल खर्च 5 हजार रुपये होगा। सीएम गोंजालेन और ए.जे. शफेर की एक स्टडी के मुताबिक, दुनियाभर में हर साल तकरीबन 150 मिलियन यूटीआई के केस सामने आते हैं। इसका ग्लोबल इकॉनमी पर हर साल 6बिलियन डॉलर का बोझ पड़ता है। छात्रों ने इस नई डिवाइस को बनाने के लिए पांच महीने लगे। इसको कमोड में आसानी से जोड़ा जा सकता है।
जोलो ने अपने स्मार्टफोन Xolo Era 2X के दाम में कटौती की है। इस बजट स्मार्टफोन को कंपनी ने जनवरी में लॉन्च किया था। पहले 2 जीबी रैम वाले वेरियंट की कीमत 6666 रुपये थी और 3GB रैम वाले की 7,499 रुपये। अब 2 जीबी रैम वाला वेरियंट 6,222 रुपये और 3 जीबी रैम वाला 6,777 रुपये में मिल रहा है। स्पेसिफिकेशंस की बात करें तो जोलो Era 2X ऐंड्रॉयड 6.0 मार्शमैलो पर रन करता है। इसमें 5 इंच का HD IPS डिस्प्ले लगा है, जिसका रेजॉलूशन 720 x 1280 पिक्सल्स है। इस स्मार्टफोन में 1.25GHz के क्वॉड-कोर MediaTek (MTK6737) प्रोसेसर के साथ ARM Mali T720 MP1 जीपीयू लगाया गयाहै। Era 2X ड्यूलसिम स्मार्टफोन है, जिसके दोनों स्लॉट्स VoLTE सपॉर्ट करते हैं। स्मार्टफोन में 32 जीबी तक का माइक्रोएसडी कार्ड भी लगाया जा सका है। बैकसाइड पर फिंगरप्रिंट सेंसर भी दिया गया है। जोलो के इस स्मार्टफोन का बैक कैमरा 8 मेगापिक्सल और फ्रंट कैमरा 5मेगापिक्सल है। बैक कैमरे के साथ LED फ्लैश भी लगाई गई है। कनेक्टिविटी की बात करें तो यह 4G VoLTE, वाई-फाई, ब्लूटूथ, जीपीएस और माइक्रो-यूएसबी सपॉर्ट करता है। बैटरी 2500 mAh है। इस स्मार्टफोन लाते गोल्ड और गनमेटल कलर्स में सिर्फ फ्लिपकार्ट से खरीदा जा सकता है।
जापान की कंपनी सोनी आज भारत में अपना नया स्मार्टफोन Xperia XZs लॉन्च करने जा रही है। इस स्मार्टफोन को एक इवेंट में लॉन्च किया जाएगा जो दोपहर 2 बजे शुरू होगा। जानें, क्या हैं इस स्मार्टफोन के स्पेसिफिकेशंस: Xperia XZs को MWC 2017 में XperiaXz Premium, Xperia Xa1 और Xperia XA1 Ultra के साथ लॉन्च किया गया था। Xperia XZs कंपनी के Xperia XZ स्मार्टफोन का छोटा वेरियंट है। इसमें 5.2 इंच का फुल HD डिस्प्ले लगा है, जिसका रेजलूशन 1080 x 1920 पिक्सल्स है। Xperia XZs ऐंड्रॉयड 7.0 नॉगट पर रन करता है। यह सिंगल सिम स्मार्टफोन है मगर कंपनी भारत में इसका ड्यूल सिम वेरियंट लॉन्च कर सकती है। इससे पहले भी अपने सिंगल सिम स्मार्टफोन्स को कंपनी भारत में ड्यूल-सिम वेरियंट्स में लॉन्च करती रही है। Xperia XZs में क्वॉलकॉम स्नैड्रैगन 820 प्रोसेसर के साथ Adremo 510 जीपीयू और 4GB रैम लगाई गई है। डिवाइस स्टोरेज के आधार पर 32 और 64 जीबी वेरियंट्स में उपलब्ध होगा। 256 जीबी तक का माइक्रोएसडी कार्ड भी लगाया जा सकता है। स्मार्टफोन का बैक कैमरा 19 मेगापिक्सल है और फ्रंट कैमरा 13 मेगापिक्सल है। इसमें 2900 mAh बैटरी लगाई गई है। कनेक्टिविटी की बात करें तो यह 4G, वाई-फाई, ब्लूटूथ, जीपीएस और यूएसबी टाइप-सी सपॉर्ट करता है। डिवाइस में ऐक्सलरोमीटर, ऐंबियंट लाइट सेंसर, जायरोस्कोप, मैग्नेटोमीरटर और प्रॉक्सिमिटी सेंसर भी हैं। कंपनी ने इस स्मार्टफोन्स को आइस ब्लू, ब्लैक और वॉर्म सिल्वर कलर्स में पेश किया है।
चीन की कंपनी शाओमी ने मिड-रेंज में नया स्मार्टफोन Mi 4S लॉन्च किया है। यह पिछले साल लॉन्च हुए Mi 4 का नया वर्शन है। कंपनी ने इससे स्पेन के बार्सिलोना में चल रहे इवेंट मोबाइल वर्ल्ड कांग्रेस में पर्दा हटाया। शाओमी Mi 4S में मेटल का फ्रेम है और बैक पैनल ग्लास का है। इससे फोन को प्रीमियम लुक मिलता है। इसमें फिंगरप्रिंट स्कैनर, ड्यूल-सिम सपॉर्ट और फास्ट डेटा वाली VoLTE टेक्नॉलजी भी दी गई है। Mi 4S में 5 इंच का फुलएचडी डिस्प्ले लगा है। इस स्मार्टफोन में 2.5GHz का स्नैपड्रैगन 808 प्रोसेसर लगाया गा है। इसके साथ 3जीबी रैम दी गई है। इंटनरल मेमरी 64 जीबी है, जिसे माइक्रोएसडी कार्ड से 128 जीबी तक बढ़ाया जा सकता है। यह ऐंड्रॉयड लॉलिपॉप पर आधारित MIUI7 पर रन करता है। इसमें 13 मेगापिक्सल बैक कैमरा और 5 मेगापिक्सल फ्रंट कैमरा लगा है। इसकी बैटरी 3,260mAh है, जो क्वॉलकॉम की क्विकचार्ज टेक्नॉलजी को सपॉर्ट करती है। शाओमी Mi 4S की कीमत 1,699 युआन (27,829 रुपये) रखी गई है।
वॉट्सऐप इन दिनों एक नए फीचर को टेस्ट कर रहा है। इस फीचर से आप किसी को भी एकसाथ बहुत से कॉन्टैक्ट्स भेज सकेंगे। फिलहाल एक वक्त पर एक ही कॉन्टैक्ट भेजा जा सकता है। कंपनी ने एकसाथ कई कॉन्टैक्ट्स भेजेने वाला यह फीचर अभी वॉट्सऐप के ऐंड्रॉयड बीटा वर्जन के लिए जारी किया है। सबसे पहले Android Police ने इस फीचर को नोटिस किया। रिपोर्ट के मुताबिक वॉट्सऐप बीटा (ऐंड्रॉयड) के वर्जन 2.17.122 और 2.17.123 में यह फीचर नजर आएगा। काम तो यह पहले की ही तरह करता है मगर अब बहुत से फोन कॉन्टैक्ट्स या ईमेल डीटेल्स को इकट्ठे ही भेजा जा सकेगा। अभी अगर दो-तीन कॉन्टैक्स्ट किसी को भेजने हों तो उतनी ही बार प्रक्रिया दोहरानी पड़ती है। एकसाथ कितने कॉन्टैक्ट्स भेजे जा सकते हैं, इसकी कोई लिमिट नजर नहीं आ रही। हमने 121 कॉन्टैक्ट्स भेजे और उन्हें भेजने में कोई दिक्कत नहीं हुई। हो सकता है कि वॉट्सऐप इस फीचर को ऑफिशली जारी करते वक्त बताए कि कॉन्टैक्ट्स भेजने की लिमिट कितनी है। अभी यह फीचर बीटा वर्जन में ही है। अगर आप इसे ट्राई करना चाहते हैं तो गूगल प्ले स्टोर पर जाकर वॉट्सऐप के बीटा प्रोग्राम के लिए साइनअप करना होगा। कंपनी iOS और ऐंड्रॉयड के लिए इस फीचर को ऑफिशली कब जारी करेगी, इस बारे में अभी कोई जानकारी नहीं मिल पाई है।
नई दिल्ली माइक्रोमैक्स ने आने वाले वित्त वर्ष में 20,000 रुपये से अधिक वाले स्मार्टफोन बाजार में 10 पर्सेंट हिस्सेदारी हासिल करने का लक्ष्य रखा है। इस सेगमेंट में कंपनी अपने डुअल फोन सीरीज से अगले महीने कदम रख रही है। इस बाजार में माइक्रोमैक्स का मुकाबला सैमसंग और ऐपल के साथ चीन की एग्रेसिव हैंडसेट कंपनियों ओपो, वीवो और वनप्लस से होगा। तस्वीरों में: देखें, कैसा है Micromax Dual 5 माइक्रोमैक्स इंफॉर्मेटिक्स के को-फाउंडर राहुल शर्मा ने इकनॉमिक टाइम्स को बताया कि ड्यूल सीरीज के साथ सस्ते 4जी VoLTE स्मार्टफोन से कंपनी को टॉप 5 फर्म्स में जगह बनाने में मदद मिलेगी। कंपनी ये दोनों फोन अगले महीने लाने जा रही है। पिछले कुछ क्वॉर्टर्स में चीन की कंपनियों के चलते माइक्रोमैक्स की मार्केट हिस्सेदारी कम हुई है। वहीं, इस सेगमेंट में साउथ कोरिया की सैमसंग सबसे आगे है। शर्मा ने बताया, ‘हमने जो मार्केट शेयर गंवाया है, उसे दोबारा हासिल करेंगे। दो तिमाही के अंदर हम टॉप 5 कंपनियों में जगह बना लेंगे।’ उन्होंने बुधवार को कंपनी का पहला प्रीमियम एंड स्मार्टफोन भी लॉन्च किया। माइक्रोमैक्स अब तक 10,000 रुपये से कम वाले सेगमेंट में मजबूत रही है। नई सीरीज के फोन के साथ वह ऊपर वाले सेगमेंट में एंट्री करेगी। इससे कंपनी को एवरेज सेलिंग प्राइस बढ़ने की उम्मीद है, जिसका रेवेन्यू पर पॉजिटिव असर होगा। अभी इसका एवरेज सेलिंग प्राइस 5,740 रुपये है, जिसमें नए लॉन्च के बाद 20 पर्सेंट की बढ़ोतरी की उम्मीद की जा रही है। 31 मार्च 2017 को खत्म वित्त वर्ष में माइक्रोमैक्स की आमदनी 10,000 करोड़ रुपये से कुछ कम रहने की उम्मीद है। शर्मा ने बताया, ‘हमारा लक्ष्य पहले 20,000-25,000 रुपये वाले मार्केट में 10 पर्सेंट हिस्सेदारी हासिल करना है। यहां हमारा मुकाबला सीधे सैमसंग से होगा।’ कंपनी आने वाले कुछ महीनों में डुअल सीरीज के चार से पांच फोन लॉन्च करने की तैयारी कर रही है। कंपनी 10,000 रुपये, 15,000 रुपये, 20,000 रुपये और 30,000 रुपये से अधिक वाले सेगमेंट में भी नए मॉडल्स लॉन्च करने की योजना बना रही है। महंगे सेगमेंट में कंपनी ड्यूल कैमरा ऑप्शन भी देगी। शर्मा ने बताया कि कंपनी इसलिए महंगे फोन वाले सेगमेंट में कदम रख रही है क्योंकि ग्राहकों की पसंद में बदलाव आया है। मिसाल के लिए, 25,000 रुपये से ऊपर वाले सेगमेंट का बाजार 1,00,000 यूनिट्स मंथली हो गया है, जो पहले 60,000 था। इसका मतलब यह है कि लोगों की दिलचस्पी महंगे फोन में बढ़ रही है। प्रीमियम सेगमेंट को लेकर माइक्रोमैक्स ने यह ऐलान न्यूयॉर्क में सैमसंग के गैलेक्सी एस8 के ग्लोबल लॉन्च से कुछ ही घंटों पहले किया। एस8 सुपर-प्रीमियम सेगमेंट का फोन हो सकता है। पिछले साल सैमसंग को नोट7 प्रॉडक्ट को वापस लेना पड़ा था। कंपनी सस्ते भारत 1 4जी VoLTE फीचर फोन और भारत 2 VoLTE स्मार्टफोन भी ला रही है। कंपनी ने इस सेगमेंट में 50-60 लाख यूनिट फोन हर महीने बेचने का लक्ष्य रखा है। इससे उसे वॉल्यूम बढ़ाने में मदद मिलेगी।
कुमार सम्भव जैन जियोनी ने ई लाइफ एस-सीरीज में सबसे स्लिम फोन उतारे लेकिन बादमें जब ओपो ने आर5 (4.8 एमएम) लाकर इसमें बाजी मार ली तो कंपनी ने अपने नए हैंडसेट ईलाइफ एस7 को स्लिम तो रखा, लेकिन सबसे स्लिम के बजाय परफॉर्मेंस पर ज्यादा तवज्जो दी। ड्यूल सिम डिवाइस ईलाइफ एस7 (5.5 एमएम) में ऐंड्रॉयड लॉलीपॉप 5.0 ओएस व सुपरफास्ट 1.7 GHz का ऑक्टाकोर प्रोसेसर है। हमने इस फोन का हफ्ते भर तक रिव्यू किया। डिजाइन व डिस्प्ले प्रीमियम फील हो या सुपर स्लीक लुक, दोनों मामलों में यह डिवाइस किसी भी स्मार्टफोन को टक्कर दे सकती है। इसके लिए जियोनी ने एस7 की थिकनेस सिर्फ 5.5 एमएम रखी है, जिसके चलते बैटरी रिमूव नहीं की जा सकती है। वहीं, फोन को स्लिम रखने के लिए कंपनी ने माइक्रो एसडी कार्ड स्लॉट का साथ भी छोड़ दिया है। 5.2 इंच के सुपर एमओएलईडी डिस्प्ले वाले इस फोन की बॉडी को गोरिल्ला कॉर्निंग 3 ग्लास से कवर किया गया है। राइट साइड में वॉल्यूम व पावर की है, जबकि लेफ्ट में ड्यूल सिम स्लॉट की ट्रे दी गई है। बॉटम में 3 एमएम ईयरफोन जैक, माइक्रो यूएसबी पॉइंट व स्पीकर हैं। बैटरी व हार्डवेयर इसे 1.7 गीगाहर्ट्ज कॉर्टेक्स ए53 मीडियाटेक ऑक्टाकोर प्रोसेसर, 2 जीबी रैम से लैस किया गया है। 16 जीबी रॉम है, जिसमें यूजर्स को करीब 10 जीबी स्पेस मिलता है। एक्सटर्नल मेमरी के लिए कोई ऑप्शन नहीं दिया गया है। इस डिवाइस में 2700 mAh की नॉन रिमूवेबल बैटरी है। हमने डिवाइस को करीब 7 दिन इस्तेमाल किया। रोजाना बैटरी ने करीब 10-12 घंटे तक साथ निभाया। फोन में फास्ट चार्जिंग का ऑप्शन नहीं है। सॉफ्टवेयर जियोनी की मिड रेंज डिवाइस में अक्सर मिलने वाले लैग व ऐप्स के बिखराव को कंपनी ने ईलाइफ एस7 में काफी हद तक दूर किया है। इसके अलावा डिवाइस में नोटिफिकेशन सेंटर, पावर मैनेजमेंट दिया गया है, जो फोन को खास बनाता है। वहीं, स्मार्ट जेस्चर के तहत यूजर्स को स्मार्ट डायल, स्मार्ट आंसर, पॉज अलार्म, ब्लैक स्क्रीन जेस्चर, स्मार्ट ब्राइट स्क्रीन, डबल क्लिक वेक, एयर जेस्चर व टचलेस इमेज ब्राउजिंग जैसे ऑप्शन दिए गए हैं। यह फोन अमीगो 3.0 बेस्ड ऐंड्रॉयड लॉलीपॉप 5.0 पर रन करता है, जिसकी वजह से ऐंड्रॉयड यूजर्स को काफी अलग इंटरफेस मिलता है। कैमरा ईलाइफ एस7 में 13 मेगापिक्सल का ऑटोफोकस प्राइमरी कैमरा व 8 मेगापिक्सल का फ्रंट कैमरा दिया गया है। इसे बेसिक व प्रफेशनल ऑप्शंस से लैस किया गया है। साथ ही, मैजिक फोकस में फोटो क्लिक करने के बाद फोकस सेट किया जा सकता है। हमने दिन की रोशनी में कैमरे को आजमाया तो रिजल्ट बेहतर मिले, लेकिन कम रोशनी में नॉइज़ नजर आई। 8 एमपी का फ्रंट कैमरा भी अच्छी लाइट्स में परफॉर्म करता है। परफॉर्मेंस बात प्रोसेसिंग की हो तो 1.7 GHz कोर्टेक्स ए53 मीडियाटेक ऑक्टाकोर प्रोसेसर और 2 जीबी रैम वाला जियोनी एस7 किसी भी डिवाइस को टक्कर दे सकता है। कई ऐप्स साथ चलाने या काफी देर तक लगातार इस्तेमाल करने पर फोन में कोई लैग नहीं मिलता है। डिवाइस का टच एक्सपीरियंस काफी शानदार है। हालांकि चार्जिंग के दौरान हीटिंग नजर आई। नतीजा शानदार लुक व बेहतरीन परफॉर्मेंस एस7 का मजबूत पक्ष है, कंपनी को ज्यादा इंटरनल मेमरी या मौजूदा मेमरी के एक्सपैंशन का ऑप्शन जरूर रखना चाहिए था। ड्यूल सिम की स्लिमेस्ट डिवाइस के लिए वीवो एक्स5 मैक्स देख सकते हैं, लेकिन यह जियोनी से काफी महंगी है। वहीं, ओपो आर5 सिंगल सिम फोन है। खूबियां बढ़िया परफॉर्मेंस स्लीक डिस्प्ले कमियां मेमरी एक्सपैंशन की कमी फास्ट चार्जिंग नहीं खराब कैमरा
सैमसंग गैलक्सी S8 और सैमसंग गैलक्सी S8+ में दो तरह के प्रोसेसर इस्तेमाल किए गए हैं। पहला है स्नैपड्रैगन 835 और दूसरा है Exynous 8895. कुछ मार्केट्स में कंपनी स्नैपड्रैगन 835 प्रोसेसर वाले स्मार्टफोन्स लॉन्च करेगी और कुछ जगह पर Exynous 8895 प्रोसेसर वाले। इन दोनों प्रोसेसर्स वाले स्मार्टफोन्स के बेंचमार्क रिजल्ट्स आ गए हैं। हैरानी की बात यह है कि Exynous 8895 ने परफॉर्मेंस के मामले में Snapdragon 835 को पीछे छोड़ दिया है। AnTuTu और GeekBench 4 बेंचमार्क रिजल्ट्स के मुताबिक सैमसंग के अपने प्रोसेसर Exynos 8895 का स्कोर 174155 पॉइंट्स रहा जबकि क्वॉलकॉम स्नैपड्रैगन प्रोसेसर का स्कोर 162101 रहा। ये स्कोर PlayfulDroid और GSMArena को मिले हैं। दोनों में फर्क बहुत कम है मगर सैमसंग का प्रोसेसर कुछ हद तक क्वॉलकॉम के प्रोसेसर पर भारी पड़ता नजर आ रहा है। दोनों ही प्रोसेससर Gigabit LTE स्पीड भी सपॉर्ट करते हैं। स्नैपड्रैगन 835 प्रोसेसर वाले वेरियंट को अमेरिका समेत कुछ चुनिंदा मार्केट्स में उतारा जाएगा जबकि Exynos 8895 वाले स्मार्टफोन्स भारत समेत ज्यादातर मार्केट्स में बेचे जाएंगे। iPhone 7 Plus, OnePlus 3T, LG G6 औऱ HTC U ने भी AnTuTu बेंचमार्क रिजल्ट्स में अच्छा प्रदर्शन किया है मगर Galaxy S8 इन सबसे आगे है। यहां तक कि GeekBench 4 मल्टी-कोर टेस्ट्स में भी इसका प्रदर्शन शानदार रहा। तस्वीरों में: देखें, कैसे हैं Samsung Galaxy S8 और Galaxy S8+ सैमसंग गैलक्सी S8 में 5.8 इंच का QHD+ सुपर एमोलेड डिस्प्ले लगा है जबकि Galaxy S8+ में 6.2 इंच का QHD+ सुपर एमोलेड डिस्प्ले लगाया गया है। दोनों का रेजलूशन 1440 x 2960 पिक्सल्स है। कंपनी ने इनमें लगे डिस्प्ले को इनफिनिटी डिस्प्ले का नाम दिया है। दोनों स्मार्टफोन्स के बैक में 12 मेगापिक्सल ड्यूल पिक्सल कैमरा लगा है और फ्रंट में 8 मेगापिक्सल कैमरा दिया गया है। दोनों स्मार्टफोन्स में 4 जीबी रैम लगाई गई है। इंटरनल मेमरी 64 जीबी है और 256 जीबी तक का माइक्रोएसडी कार्ड लगाया जा सकता है। S8 की बैटरी 3000 mAh और S8+ की बैटरी 3500 mAh है। दोनों ही स्मार्टफोन्स वायरलेस और फास्ट चार्जिंग सपॉर्ट करेंगे। गैलक्सी S8 और गैलक्सी एस8+ के फीचर्स की बात करें तो इसमें आइरिस रेकग्निशन फीचर दिया गया है। दोनों स्मार्टफोन्स पर बैकसाइड पर फिंगरप्रिंट सेंसर भी दिया गया है। पिछले गैलक्सी फ्लैगशिप स्मार्टफोन्स की तरह गैलक्सी एस8 भी वॉटर रेजिस्टेंट है, जिसके लिए इसे IP68 सर्टिफिकेशन मिली है। दोनों हैंडसेट्स ऐंड्रॉयड 7.0 नॉगट पर आधारित कंपनी ने अपने यूजर इंटरफेस पर रन करते हैं। सैमसंग ने अपने दोनों लेटेस्ट फ्लैगशिप स्मार्टफोन्स Bixby वर्चुअल असिस्टंट डाला है। बिक्स्बी की मदद से गैलक्सी एस8 और गैलक्सी एस8 प्लस से वे सभी काम बोलकर करवाए जा सकते हैं, जिन्हें टच के जरिए किया जा सकता है। सैमसंग के बिक्स्बी का मुकाबला ऐपल के सीरी, गूगल असिस्टेंट, ऐमजॉन के अलेक्सा और माइक्रोसॉफ्ट के कॉर्टाना से होगा। गैलक्सी एस 8 और गैलक्सी एस8 प्लस में कुछ ऐप्स प्री-इंस्टॉल्ड होंगे जो बिक्स्बी के साथ काम करेंगे।
अनुपम सक्सेना भारत में आखिरकार मोटोरोला ने अपना इकॉनमी ऐंड्रॉयड स्मार्टफोन लॉन्च कर दिया। भारतीय बाजार को इस फोन का लंबे समय से इंतजार था। कम दाम में बढ़िया परफॉर्मेंस के लिए दुनियाभर में इस फोन की काफी तारीफ की जा रही है। देखते हैं यूजर्स की उम्मीदों पर कितना खरा उतर रहा है यह फोन: अक्सेसरीज मोटो जी के भारतीय वर्जन के साथ अक्सेसरीज में सिर्फ चार्जर और हेडसेट दिया जा रहा है। इस फोन के साथ यूएसबी केबल आपको बाजार से खरीदनी होगी। इसके अलावा आपको एक यूजर मैनुअल और वारंटी डॉक्युमेंट मिलेगा। मोटो जी में स्टैंडर्ड काला बैक पैनल है लेकिन अन्य रंगों में भी बैक पैनल मौजूद हैं जो आपको अलग से मंगवाने होंगे। बिल्ड और डिज़ाइन मोटो जी के डिजाइन में कोई फालतू तामझाम नहीं जोड़ा गया है। इसका लुक काफी कुछ मोटो एक्स जैसा है जो कि फिलहाल भारत में उपलब्ध नहीं है। मोटो जी का वजन 143 ग्राम है, इसकी चौड़ाई भी 11.6एमएम है। लेकिन इसके बावजूद इसकी कर्व्ड बैक और मुड़े हुए कोनों की वजह से इसे पकड़ने में खास दिक्कत नहीं होती। फोन प्लास्टिक मटीरियल से बना है लेकिन अच्छा-खासा चलने वाला लगता है। इसका रिमूवेबल बैक पैनल आसानी से हट और लग जाता है। पहली नजर में, मोटी जी का चमकदार बैक और फ्रंट पैनल दिखता है। इसपर न तो कोई ब्रैंडिंग है न ही हार्डवेयर बटन्स। आगे के पैनल पर इयरपीस के पास 1.3 मेगापिक्सल का कैमरा और नोटिफिकेशन एलईडी ही दिखाई देता है। फोन की डिस्प्ले स्क्रीन 4.5 इन्च की है। 720पिक्सल आईपीएस एज-टु-एज डिस्प्ले काफी खूबसूरत दिखता है। फोन का अगला हिस्सा इस तरह से डिजाइन किया गया है कि नजर सिर्फ स्क्रीन पर ही पड़े। वहीं, फोन के किनारे पतले होने के बावजूद इतनी जगह ले लेते हैं कि नेविगेशन कंट्रोल्स उनमें आसानी से आ जाएं। फोन के फ्रंट पैनल की एज हल्की उठी हुई है और इसके व डिस्प्ले के बीच में छोटा सा गैप है जिसमें धूल-मिट्टी जा सकती है। एज के जल्दी खराब होने के चांस भी ज्यादा लगते हैं। डिस्प्ले में कॉर्निंग गोरिल्ला ग्लास 3 प्रोटेक्शन लगाया गया है जो स्क्रीन को स्क्रैच से बचाता है। मोटो जी इस कीमत में अकेला ऐसा फोन है जिसमें गोरिल्ला ग्लास 3 का इस्तेमाल किया गया है। मोटो जी की दाईं एज पर पतले पावर/स्क्रीन लॉक कीज़ हैं जो मेटल के बने हैं और हल्के टच से ही चल जाते हैं। हालांकि, वॉल्यूम रॉकर की को थोड़ा और लंबा होना चाहिये था। शुरुआती इस्तेमाल में वॉल्यूम की जगह बार-बार पावर की प्रेस हो जाती है। 3.5 एमएम हेडसेट जैक सबसे ऊपर है जबकि माइक्रो-यूएसबी पोर्ट फोन के सबसे निचले हिस्से पर है। बाईं साइड पर कोई पोर्ट या बटन नहीं रखा गया है। फोन का बैक फ्रंट सॉफ्ट मैट फिनिश के साथ आता है। इसपर 5 मेगापिक्सल का कैमरा, एलईडी फ्लैश और मोटोरोला का लोगो मौजूद है। इसपर घिस्से जल्दी लग सकते हैं लेकिन उतनी ही आसानी से साफ भी हो सकते हैं। मोटो जी रक नैनो कोटिंग की गई है जो इसे वाटर रेज़िस्टंट बनाती है। इसपर छींटें पड़ें तो कोई नुक्सान नहीं होगा, लेकिन पानी में गिर जाए तो खराब हो जाएगा। सॉफ्टवेयर मोटो जी का ड्यूल सिम वर्जन भारत में मौजूद है। यह ऐंड्रॉयड 4.3 जेली बीन के साथ आता है। लेकिन भारत में लॉन्च के 10 दिन के भीतर मोटोरोला ने इसके लिए ऐंड्रॉयड 4.4 किटकैट जारी कर दिया। मोटो जी का इंटरफेस गूगल के नेक्सस 4 जैसा है हालांकि, मोटोरोला की कुछ अपनी ऐप्स भी इसमें हैं। इनमें से एक ऐप असिस्ट यह तय करती है कि सोते वक्त या मीटिंग के दौरान आपको कैसे अलर्ट्स मिलेंगे। अगर आपने आईफोन यूज़ किया है तो आप जान पाएंगे कि यह काफी कुछ 'डू नॉट डिस्टर्ब' जैसी है। दूसरी ऐप मोटोकेयर न सिर्फ यूजर गाइड का काम करती है बल्कि इसमें एक शॉर्टकट की भी दी गई है जो आपको मोटोरोला कस्टमर केयर से कनेक्ट करेगी। मोटोरोला माइग्रेट के जरिये आप अपने पुराने ऐंड्रॉयड या आईफोन से अपने कॉन्टैक्ट्स ट्रांसफर कर सकते हैं। इस फोन में आप डेटा, कॉल और मेसेज यूज करने के लिए डिफॉल्ट कनेक्शन चुन सकते हैं। कैमरा मोटो जी एक इकॉनमी स्मार्टफोन है और अन्य सभी मामलों में काफी बेहतर है। लेकिन कैमरा के मामले में इसकी खूबियां सीमित हैं। फोन में 5 मेगापिक्सल कैमरा और 1.3 मेगापिक्सल फ्रंट कैमरा मौजूद है। पीछे के कैमरे से 720p का विडियो शूट किया जा सकता है। इसमें LED फ्लैश भी है। मोटोरोला ने फोन में अपनी कैमरा ऐप भी रखी है। कैजुअल कैमरा यूजर्स को ध्यान में रखकर यह कैमरा फीचर बनाया गया है जिसमें सिर्फ दो कंट्रोल हैं- एक स्टिल और विडियो में चुनने के लिए और दूसरा फ्रंट और मेन कैमरे के बीच चुनने के लिए। दाईं तरफ स्वाइप करने पर आपको एचडीआर मोड, एलईडी फ्लैश, फोकस और एक्सपोजर, स्लो मोशन, पैनोरमा मोड, जियो-टैगिंग, वाइडस्क्रीन मोड और शटर साउंड के लिए कंट्रोल्स दिखेंगे। विंडोज़ फोन की तरह आप स्क्रीन पर कहीं भी टैप कर तस्वीर खींच सकते हैं। दिन की रोशनी में यह फोन काफी अच्छी तस्वीरें लेता है। एचडीआर मोड में खासकर कलर कन्ट्रास्ट काफी अच्छा आता है। कम रोशनी में भी तस्वीरें कुल मिलाकर अन्य फोनों के मुकाबले साफ ही थीं। विडियो क्वॉलिटी भी संतोषजनक थी। फ्रंट कैमरा सेल्फी और विडियो चैट्स करने के लिए अच्छा है। परफॉर्मेंस मोटो जी अपनी हाई लेवल परफॉर्मेंस के लिए काफी सराहा जा रहा है। फोन में 1.2 गीगा हर्त्ज क्वालकॉम स्नैपड्रैगन 400 प्रोसेसर है जिसके साथ अड्रीनो 305 ग्राफिक्स और 1 जीबी रैम है। फोन में हैंग होने की कोई समस्या नहीं दिखी। फोन में टेंपल रन 2, बनाना कॉन्ग और अस्फाल्ट 8 गेम्स बिना फ्रेम्स की दिक्कत के खेली जा सकती हैं। सीमित RAM के बावजूद फोन का गेमिंग एक्सपीरियंस काफी अच्छा है। 16 जीबी की स्टोरेज में से 12.92जीबी यूज़र के लिए खाली छोड़ी गई है। फोन में मेमरी कार्ड स्लॉट नहीं है, जिसकी वजह से मेमरी एक्सटेंशन भी संभव नहीं है। गूगल 50 जीबी फ्री क्लाउड स्टोरेज दे तो रहा है, लेकिन जब तक डेटा कनेक्टिविटी अच्छी न हो और दाम न घटें, इसका कोई फायदा नहीं। मोटो जी में ब्लूटुथ, वाईफाई और जीपीएस कनेक्टिविटी के विकल्प हैं। रोचक बात यह है कि, इसमें ऐसा ब्लूटुथ फीचर मौजूद है जो 'ट्रस्टेड' डिवाइस के साथ कनेक्टेड होने पर खुद-ब-खुद लॉक स्क्रीन को डिसेबल कर देता है। यानी ब्लूटुथ हेडफोन्स से गाने सुनते वक्त आपको ट्रैक बदलने के लिए स्क्रीन बार-बार अनलॉक नहीं करनी पड़ेगी। मोटो जी की कॉल क्वॉलिटी काफी अच्छी है और सिग्नल में भी कोई दिक्कत नहीं है। इसमें एफएम भी है लेकिन आप फोन के स्पीकर्स से रेडियो नहीं सुन सकते। इसमें एफएम से गाने रिकॉर्ड करने की भी सुविधा नहीं है। लगभग सभी ऑडियो-विडियो फॉर्मैट्स इसमें चल जाते हैं। फोन के बाहरी स्पीकरों का साउंड आउटपुट अच्छा है लेकिन इसमें बेस नहीं आता। फोन को पीछे की तरफ से रखने पर साउंड खराब हो जाता है जो कि एक समस्या है। फोन में 2070mAh बैटरी है जो 24 घंटे डेटा यूज़ करने के बावजूद पूरे दिन चल जाएगी। आप 2-3 घंटे की कॉल्स भी कर सकते हैं, कैजुअल गेम्स भी खेल सकते हैं और वेब भी देख सकते हैं। फोन पर लगातार 7-8 घंटे विडियोज़ भी देखी जा सकती हैं। निष्कर्ष 10 से 15 हजार रुपये की प्राइस रेंज में काफी कम अच्छे स्मार्टफोन्स मौजूद हैं। भारतीय ब्रैंड्स ने यह खाली जगह भरने की कोशिश तो की है लेकिन यूजर्स के आफ्टर सेल्स एक्सपीरियंस कुछ खास नहीं रहे। इनकी बिल्ड क्वॉलिटी भी कुछ खास नहीं है। मोटो जी में कम कीमत पर लोगों की इन जरूरतों का खास ख्याल रखा गया है। कुल मिलाकर यह वैल्यू फॉर मनी फोन है। खूबियां - डीसेंट डिजाइन - 24 घंटे का टॉकटाइम - हाई परफॉर्मेंस कमियां - मुश्किल कैमरा फंक्शन्स - असेसरीज में सिर्फ चार्जर - एफएम रिकॉर्डिंग सुविधा नहीं
गूगल के वेब ब्राउजर क्रोम में इनकॉग्निटो टैब को इसलिए लॉन्च किया गया था ताकि ब्राउजिंग हिस्ट्री स्टोर होने की चिंता के बिना लोग कुछ भी सर्च कर सकें। आज बहुत से लोग इनकॉग्निटो टैब्स को पॉर्न देखने में इस्तेमाल कर रहे हैं। गूगल क्रोम के इनकॉग्निटो मोड पर आप जितना मर्जी पॉर्न देखिए, लैपटॉप या फोन पर इसका कोई सबूत नहीं रहेगा। मगर लगता है कि गूगल की टीम के लोगों को पता है कि इस फीचर्स को लोग क्यों ज्यादा इस्तेमाल करते हैं। जब आप क्रोम पर 100 इनकॉग्निटो टैब खोलते हैं, एक स्माइली या विंकी फेस अपियर होता है। जहां पर यह पता चलता है कि आपने कितने टैब खोले हैं, वहां पर नंबरों के बजाय स्माइली बना आता है। ऐंड्रॉयड पर ;) बनकर आता है जिसे विंकी फेस (आंख मारने वाला स्माइली) कहते हैं। iOS डिवाइसेज पर नॉर्मल स्माइली :) दिखता है। इससे लगता है कि गूगल उन लोगों के मजे लेता है जो इनकॉग्निटो टैब्स को बहुत ज्यादा इस्तेमाल करते हैं। वैसे अब तक यह साफ नहीं है कि स्माइली क्यों बनकर आता है। मैशेबल के मुताबिक, हो सकता है कि यह स्माइली इसलिए आता हो क्योंकि इस ब्राउजर को टैब के नंबर वाली फील्ड में 2 से ज्यादा कैरक्टर्स दिखाने के हिसाब से न डिजाइन किया गया हो। इसलिए 99 के बाद जैसे ही 3 डिजिट्स (100) आते हैं, उसकी जगह स्माइली नजर आती है जो 2 डिजिट्स के बराबर ही स्पेस घेरती है। अगर आप क्रोम पर नॉर्मल में मोड में 100 टैब खोलें तो :D बनकर आता है। हो सकता है कि यह क्रोम के हिडन फीचर्स में से एक हो, जिन्हें Easter Eggs नाम दिया जाता है। उदाहरण के लिए अगर आप क्रोम पर 'google in 1998' सर्च करें तो तो आपको गूगल का पुराना वाला वर्जन दिखेगा।
अगर आप नोकिया के पुराने फोन या ब्लैकबेरी मोबाइल इस्तेमाल करते हैं तो आपके लिए बुरी खबर है। वॉट्सऐप इस साल के आखिर में ब्लैकबेरी और नोकिया के प्लैटफॉर्म्स समेत कई पुराने OS वाले मोबाइल्स पर सपॉर्ट बंद कर रहा है। यानी 2016 के बाद इन मोबाइल्स पर वॉट्सऐप इस्तेमाल नहीं किया जा सकेगा। फेसबुक के मालिकाना हक वाली कंपनी वॉट्सऐप ने ब्लॉग पोस्ट के जरिए यह जानकारी दी है। कंपनी ने कहा है कि ब्लैकबेरी डिवाइसेज़ के अलावा नोकिया S40, नोकिया सिंबियन S60, ऐंड्रॉयड 2.1, 2.2 और विंडोज़ फोन 7.1 ऑपरेटिंग सिस्टम वाले फोनों पर भी वॉट्सऐप नहीं चलेगा। कंपनी ने पोस्ट में लिखा है, 'ये मोबाइल हमारे इतिहास का हिस्सा रहे हैं। मगर अब हम भविष्य में अपने ऐप में जो फीचर डालने वाले हैं, उनके हिसाब से ये मोबाइल सक्षम नहीं हैं।' वॉट्सऐप ने यूजर्स ने कहा है कि वे इस मेसेजिंग सर्विस को यूज करते रहने के लिए अपना मोबाइल अपग्रेड करें। कंपनी ने लिखा है, 'हमारे लिए यह फैसला लेना कठिन था, मगर लोगों को वॉट्सऐप के जरिए जोड़ने रखने की दिशा में यह कदम जरूरी है। अगर आप इन मोबाइल्स की वजह से प्रभावित हो रहे हैं तो हम सलाह देते हैं कि 2016 खत्म होने से पहले नया ऐंड्रॉयड, आईफोन या विंडोज़ मोबाइल खरीद लें।' गौरतलब है कि वॉट्सऐप का यूजर बेस तेजी से बढ़ रहा है। वॉट्सऐप के दावों पर यकीन करें तो दुनिया में हर 7 में से 1 व्यक्ति के पास वॉट्सऐप है।
नई दिल्ली सरकार ने साफ कर दिया है कि लोकल मैन्युफैक्चरिंग को बढ़ावा देने वाला उसका मेक इन इंडिया अभियान हफ्ते भर पहले लॉन्च दुनिया के सबसे सस्ते स्मार्टफोन फ्रीडम 251 को किसी तरह से सपोर्ट नहीं करता। डिपार्टमेंट ऑफ इंडस्ट्रियल पॉलिसी ऐंड प्रमोशन के सेक्रेटरी अमिताभ कांत ने कहा, 'यह सरकार का प्रॉजेक्ट नहीं है। मेक इन इंडिया टीम का इससे कोई लेना-देना नहीं है।' कांत ने सोशल मीडिया प्लैटफॉर्म ट्विटर पर कमेंट करके साफ किया कि नोएडा की कंपनी रिंगिंग बेल्स के विवादास्पद ऑफर से सरकार का कोई सरोकार नहीं है और ना ही कोई समर्थन है। कंपनी ने जिस रेट पर स्मार्टफोन लॉन्च करने का ऐलान किया है, वह इंडस्ट्री के हिसाब से नामुमकिन है। सरकार की तरफ से यह स्पष्टीकरण तब आया है, जब उसने कंपनी और उसके कामकाज पर करीब से नजर रखना शुरू किया है। कम्युनिकेशंस ऐंड आईटी मिनिस्टर रविशंकर प्रसाद ने कहा था कि जिन लोगों ने स्मार्टफोन की ऑनलाइन बुकिंग की है, अगर कंपनी उन्हें स्मार्टफोन डिलीवर नहीं कर पाती है तो उसके खिलाफ कार्रवाई की जाएगी। रिंगिंग बेल्स के मैनेजमेंट ने गुरुवार को अपना पुराना रुख दोहराते हुए कहा कि वह सरकार से कोई पार्टनरशिप नहीं कर रही है। नोएडा की इस कंपनी ने 18 फरवरी को 251 रुपये में स्मार्टफोन की बुकिंग शुरू की थी। उससे अब तक 30,000 स्मार्टफोन की बुकिंग हो चुकी है जिनकी डिलिवरी अप्रैल से शुरू होनी है। हालांकि, स्मार्टफोन की कीमत बेहद कम होने पर लोगों ने कंपनी के बिजनस मॉडल पर सवाल उठाए। यह पूछा गया कि क्या सरकार इसके लिए सब्सिडी दे रही है। कम्युनिकेशंस मिनिस्ट्री ने बीजेपी सांसद और इंडियन सेलुलर एसोसिएशन की तरफ से कई शिकायतें मिलने के बाद कंपनी के कामकाज की जांच के लिए एक कमेटी बनाई है। बताया जा रहा है कि कंपनी जो फोन ऑफर कर रही है, वैसा फोन बनाने पर कम से कम 3500 रुपये का खर्च आएगा। इस पर सरकार का मानना है कि फोन की कॉस्ट कम से कम 2300 रुपये प्रति यूनिट हो सकती है। इन सबके बीच कंपनी अब भी यही दावा कर रही है कि उसको 251 रुपये में बेचने पर हर फोन से 31 रुपये का प्रॉफिट होगा। इससे भी कंपनी के बिजनस मॉडल पर सवालिया निशान लग रहा है क्योंकि कंपनी का कहना है कि इसमें सरकार की तरफ से कोई सब्सिडी नहीं दी जा रही है। रिंगिंग बेल्स के प्रेसिडेंट अशोक चड्ढा ने कहा था कि कंपनी कोई मार्जिन नहीं रख रही है। वह कस्टमर्स को लोकल असेंबली और बड़े पैमाने पर उत्पादन से कम लागत का फायदा दे रही है।
नई दिल्ली सैमसंग के नए Galaxy S8 और Galaxy S8+ स्मार्टफोन्स में Sony IMX333 कैमरा सेंसर लगा होगा, जिसे अभी सोनी ने लॉन्च नहीं किया है। इसे स्मार्टफोन्स के लिए बना सबसे पावरफुल कैमरा सेंसर बताया जा रहा है। Sammobile में पब्लिश रिपोर्ट के मुताबिक गैलक्सी S8 और गैलक्सी S8+ के बैक कैमरों में 1/2.5 इंच सेंसर लगे होंगे जिनमें 12.2MP ड्यूल पिक्सल ऑटोफोकस फंक्शनैलिटी होगी। इनमें f/1.7 अपर्चर, OIS और 4K विडियो रिकॉर्डिंग भी है। देखें, कैसे हैं Samsung Galaxy S8 और Galaxy S8+ ध्यान देने वाली बात यह है कि इन स्मार्टफोन्स के सभी मॉडल्स में Sony IMX333 कैमरा सेंसर नहीं होगा। रिपोर्ट के मुताबिक कुछ यूनिट्स में Samsung का अपना S5K2L2 ISOCELL सेंसर लगा होगा। सोनी ने पिछले महीने लेटेस्ट स्मार्टफोन कैमरा सेंसर लॉन्च किया था जसमें डेडिकेटेड DRAM है। सोनी के अपने स्मार्टफोन Xperia XZ Premium में डाले गए इस सेंसर का नाम IMX300 है। लॉन्चिंग के वक्त कंपनी ने कहा था कि यह सेकंड के 120वें हिस्से में 19.3 मेगापिक्सल इमेज कैप्चर कर सकता है, जो कि अन्य प्रॉडक्ट्स से 4 गुना तेज है। Samsung Galaxy S8 की ऐसी खूबियां जो नहीं मिलेंगी iPhone 7 में Sony IMX300 सेंसर फुल HD रेजलूशन में 1000 fps पर स्लो-मोशन विडियो भी रिकॉर्ड कर सकता है। Sony IMX333 में IMX300 के फीचर्स के अलावा और इंप्रूवमेंट्स भी हो सकते हैं। ऐसे में जिन Galaxy S8 और S8+ में IMX333 सेंसर लगा होगा, वे सबसे पावरफुल कैमरे वाले स्मार्टफोन्स होंगे।
वावे टर्मिनल के ब्रैंड ऑनर ने यूरोप में Honor 8 Pro नाम से नया स्मार्टफोन लॉन्च किया है। Honor 8 का यह अपग्रेडेड वर्जन दरअसल दो महीने पहले चीन में Honor V9 नाम से उतारे गए स्मार्टफोन का ही रीब्रैंडेड वर्जन है। जानें, क्या हैं इसके फीचर्स: डिजाइन की बात करें तो इसमें Honor V9 की तुलना में कोई बदलाव नहीं है मगर यह नेवी ब्लू, प्लैटिनम गोल्ड और मिडनाइट ब्लैक कलर्स में उपलब्ध होगा। इस स्मार्टफोन की मुख्य खूबी है इसका ड्यूल बैक कैमरा सेटअप। Honor 8 Pro ऐंड्रॉयड 7.0 नॉगट पर आधारित कंपनी के EMUI 5.1 OS पर काम करता है। इसमें हाइब्रिड ड्यूल सिम स्लॉट दिया गया है। स्मार्टफोन में 5.7 इंच का QHD LTPS डिस्प्ले लगा है। कीरीन 960 ऑक्टा-कोर प्रोसेसर के साथ इसमें 6GB रैम लगाई गई है। इंटरनल मेमरी 64 जीबी है और 256 जीबी तक का माइक्रोएसडी कार्ड इसमें लगाया जा सकता है। स्मार्टफोन के फ्रंट में 8 मेगापिक्सल f/2.0 कैमरा है। बैक साइड में ड्यूल कैमरा सेटअप दिया गया है जिसमें 12 मेगापिक्सल के दो सेंसर लगे हैं। अपर्चर f/2.2 है और साथ में LED फ्लैश भी दी गई है। स्मार्टपोन 4K विडियो भी बना सकता है। स्मार्टफोन की बैटरी 4000 mAh है। कनेक्टिविटी की बात करें तो यह 4G LTE, वाई-फाई, ब्लूटूथ, एनएफसी और यूएसबी टाइप-सी सपॉर्ट करता है। फोन में बैकसाइड पर फिंगरप्रिंट सेंसर भी दिया गया है। खास बात यह है कि यह स्मार्टफनो जिस बॉक्स में आएगा, वह गूगल कार्बोड व्यूअर बन जाएगा जिससे VR विडियो देखे जा सकते हैं। स्मार्टफोन में Galaxy on Fire 2 गेम और Jaunt VR ऐप प्री-इंस्टॉल्ड आएंगे। इस डिवाइस को कंपनी ने यूके, फ्रांस, जर्मनी, स्पेन, इटली और स्विट्जरलैंड में उतारा है। यूके में इसकी कीमत 480 GBP (करीब 38,900 रुपये) और यूरोप में 549 यूरो (38,100 रुपये) है। 20 अप्रैल से इस स्मार्टफोन की शिपिंग शुरू होगी।
बजट स्मार्टफोन्स के अंबार में से एक बेहतरीन स्मार्टफोन का चुनाव करना काफी मुश्किल हो गया है। हाल ही में लॉन्च हुआ Coolpad Cool 1 Dual भी बजट सेगमेंट के बेहतरीन स्पेसिफिकेशंस वाले फोन्स में से एक है। शानदार लुक, दमदार बैटरी लाइफ और 13 MP कैमरे के साथ यह फोन अपनी क्लास में खुद को मजबूती से खड़ा करता है। कूलपैड कूल 1 के स्पेसिफिकेशंस काफी इंप्रेसिव नजर आते हैं, मगर इसकी खासियत है इसका ड्यूल-कैमरा सेटअप। मगर क्या इसी फीचर के आधार पर इसे 13,999 रुपये में खरीद लेना चाहिए? हमने इस स्मार्टफोन को इस्तेमाल करके देखा। रिव्यू पढ़ें और जानें, कैसा अनुभव रहा: तस्वीरें देखते हुए रिव्यू पढ़ने के लिए यहां क्लिक करें डिजाइन 2016 में LeEco ने Coolpad में हिस्सेदारी ली थी और यह स्मार्टफोन दोनो कंपनियों द्वारा मिलकर लॉन्च किया गया है। इस वजह से Cool 1 में LeEco के डिजाइन सेंस की झलक मिलती है। इसमें आपको 5.5 inch Full HD डिस्प्ले पूरी तरह मेटल बॉडी के साथ मिलता है। साइड की सिल्वर लाइन्स इसे क्लासिक लुक देती हैं। LeEco के पिछले मॉडल्स की तरह हाथ में पकड़कर यह फोन शानदार दिखता है। वॉल्यूम रॉकर और पावर बटन लेफ्ट में दिए गए हैं, वहीं ड्यूल नैनो सिम कार्ड ट्रे राइट साइड में दी गई है। फोन में नीचे की तरफ दो स्पीकर ग्रिल्स और एक यूएसबी टाइप-सी पोर्ट दिया गया है। टॉप पर 3.5mm ऑडियो जैक है डिस्प्ले के ऊपर फ्रंट कैमरा और इयरफीस है। डिस्प्ले के नीचे तीन कैपेसिटिव नैविगेशन कीज़ दी गई हैं। पीछे की तरफ ड्यूल-कैमरा सेटअप है और इसके साथ LED फ्लैश है। ठीक नीचे ग्लॉसी फिंगरप्रिंट सेंसर है। हार्डवेयर डिवाइस देखने में शानदार है, इसमें कोई शक नहीं। मगर फोन कैसा है, यह उसकी परफॉर्मेंस पर निर्भर करता है। Cool 1 Dual में ऑक्टा-कोर क्वॉलकॉम स्नैपड्रैगन 652 प्रोसेसर लगा है। यह 3/4GB रैम और 32/64 GB इंटर्नल स्टोरेज की सुविधा देता है। इसकी इंटर्नल मेमरी बढ़ाई नहीं जा सकती। ड्यूल कैमरा सेटअप में 13 मेगापिक्सल के दो मॉड्यूल्स लगे हैं। अन्य फीचर्स में PDAF और 4K विडियो फंक्शनैलिटी भी है। इसमें 8 मेगापिक्सल फ्रंट फेसिंग कैमरा है। फुल एचडी डिस्प्ले का रेजॉलूशन 1080x1920 पिक्सल्स है। यह देखने में ठीक है, मगर पूरे डिस्प्ले पर मोटे से बेजल्स मजा खराब कर देते हैं। कनेक्टिविटी की बात करें तो Cool 1 Dual 4G LTE, 4G, वाई-फाई, ब्लूटूथ, जीपीएस और यूएसबी टाइप-सी दिया गया है। बैटरी 4060 mAh है और फास्ट चार्जिंग सपॉर्ट करती है। हैंडसेट गोल्ड और सिल्वर कलर्स में आता है। ऑपरेटिंग सिस्टम यह डिवाइस ऐंड्रॉयड 6.0 मार्शमैलो पर रन करता है और ऊपर से इसमें LeEco की EUI स्किन डाली गई है। अन्य ऐंड्रॉयड स्मार्टफोन्स की तरह इसमें ड्रॉप डाउन सेटिंग्स नहीं है। इसलिए आपको अगर क्विक सेटिंग्स को ऐक्सेस करना है तो लेफ्ट सॉफ्ट की प्रेस करनी होगी। यूजर इंटरफेस में जो बात पसंद आई है, वह है स्लाइड टु अनलॉक फीचर। ड्रॉप डाउन मेन्यु सिर्फ कुछ ऐप्स की नोटिफिकेशंस दिखाता है। कैमरा अब बात करते हैं स्मार्टफोन के कैमरा एक्सपीरियंस की। ड्यूल-कैमरा टेक्नॉलजी पर कई तरह चर्चा हुई है और बहुत से लोग इसे सिर्फ दिखावा मानते हैं। इसके कैमरा ऐप के Pro फीचर से डेप्थ ऑफ फील्ड जैसे इफेक्ट्स अच्छे आते हैं। कोई भी यूजर बस एक टैप से ऐसी तस्वीरें ले सकता है और यह ड्यूल-कैमरा सेटअप से ही संभव है। 13 मेगापिक्सल ड्यूल बैक कैमरे अच्छा काम करते हैं और ब्लर इफेक्ट को तस्वीर खींचने के बाद मैनेज किया जा सकता है। इमेजिंग एक्सपीरियंस निराश नहीं करता है। फ्रंट कैमरे से ली गई तस्वीरें भी अच्छी आती हैं। देखें कुछ तस्वीरें: परफॉर्मेंस 4,060mAh बैटरी ने हमारी टेस्टिंग में अच्छा काम किया और फुल चार्ज के बाद पूरा दिन निकालने में कामयाब रही। गेमिंग के दौरान फोन की मेटल बॉडी थोड़ी गर्म हो जाती है। इसके अलावा कोई लैग या परफॉर्मेंस का कोई इशू नजर नहीं आया। टेस्टिंग के दौरान कॉल क्वॉलिटी भी अच्छी रही, मगर यह बात काफी हद तक नेटवर्क कवरेज पर भी निर्भर करती है। नतीजा हीटिंग इशू को छोड़ दें Coolpad Cool 1 Dual को Coolpad का अब तक का सबसे अच्छा स्मार्टफोन कहा जा सकता है। डिजाइन थोड़ा नया है और एक जैसे दिखने वाले बजट स्मार्टफोन्स से हटकर है। ड्यूल-कैमरा सेटअप अच्छा काम करता है और बैटरी पूरा दिन निकाल देती है। 13,999 रुपये में Cool 1 Dual वैल्यू-फॉर-मनी डिवाइस है। इसी प्राइस रेंज में आप Moto G4 Plus या Lenovo K6 खरीदने पर विचार कर सकते हैं।
नई दिल्ली गूगल ने अपने मोबाइल ऑपरेटिंग सिस्टम ऐंड्रॉयड के अगले वर्जन को लाने का ऐलान कर दिया है। कंपनी ने इस अपकमिंग ऑपरेटिंग सिस्टम का पहला डिवेलपर प्रिव्यू जारी कर दिया है। इसका नाम Android O (ऐंड्रॉयड ओ) है। कंपनी ने अभी यह नहीं बताया है कि O का मतलब क्या है। नए ओएस में कई सारी नई बातें होंगी, जिनमें बैटरी लाइफ बढ़ाने वाला एक खास फीचर भी शामिल है। ऐंड्रॉयड O को गूगल के वाइस प्रेजिडेंड (इंजिनियरिंग) डेव बर्क ने एक ब्लॉग पोस्ट के जरिए पेश किया। उन्होंने लिखा, 'यह ऐंड्रॉयड O का पहला डिवेलपर प्रिव्यू है, ऐसे में इसमें कई खामियों हो सकती हैं। कंपनी ने आने वाले कुछ हफ्तों में इन बग्स को ठीक करना चाह रही है।' डेव ने कहा कि गूगल ऐंड्रॉयड O के बारे में ज्यादा जानकारी अपकमिंग IO डिवेलपर्स कॉन्फ्रेंस में दी जाएगी। इन डिवाइसेज के लिए आया डिवेलपर प्रिव्यू ऐंड्रॉयड O डिवेलपर प्रिव्यू नेक्सस 5X, नेक्सस 6P, नेक्सस प्लेयर, पिक्सल, पिक्सल XL और पिक्सल C डिवासेज के लिए उपलब्ध है। इसे ऐंड्रॉयड वेयर 2.0 से कंपैटिबल बनाने के लिए एक एम्युलेटर टेस्ट भी दिया गया है। अपनी पोस्ट में डेव ने कहा, 'ऑपरेटिंग सिस्टम के अगले वर्जन का पहला डिवेलपर प्रिव्यू शेयर करते हुए मैं बहुत उत्साहित हूं। ऐंड्रॉयड O अभी शुरुआती चरण में है। इसमें जल्द बहुत से फीचर्स आ रहे हैं। स्टेबलाइजेशन और परफॉर्मेंस के मामले में बहुत काम किया जाना है।' डेव ने बताया कि आने वाले महीनों में अपडेटेड डिवेलपर प्रिव्यू जारी किए जाएंगे। इस दौरान डिवेलपर्स अपने ऐप्स को इस ऑपरेटिंग सिस्टम पर टेस्ट करके फीडबैक दे सकते हैं। ऐंड्रॉयड O के फीचर्स स्मार्टफोन की बैटरी लाइफ बढ़ाने के लिए इसमें 'बैकग्राउंड लिमिट' फीचर होगा। गूगल ने यह लिमिट तय कर दी है कि बैकग्राउंड में ऐप्स क्या-क्या कर सकते हैं। यह लिमिट्स ब्रॉडकास्ट्स, बैकग्राउंड सर्विसेज और लोकेशन अपडेट्स को लेकर तय की गई हैं। नोटिफिकेशंस चैनल्स नाम का फीचर भी ऐड किया गया है जिससे यूजर्स को नोटिफिकेशंस को कंट्रोल करने की ज्यादा सुविधा मिलती है। वे हर नोटिफिकेशन चैनल को मैनेज कर सकते हैं। इससे यूजर्स काम की नोटिफिकेशंस को आसानी से देख सकेंगे। ऐंड्रॉयड O में ऑटोफिल APIs भी हैं ताकि कहीं और लॉगइन करते वक्त आसानी से आईडी और पासवर्ड फिल हो जाएं। ऑटोफिल ऐप यूजर की ईमेल आईडी, अड्रेस, यूजरनेम और पासवर्ड्स को सुरक्षित ढंग से स्टोर करता है। डिवेलपर्स अपने ऐप में भी ऑटोफिस APIs को यूज कर सकते हैं। पिक्चर इन पिक्चर या PiP एक ऐसा फीचर है जिसकी लंबे समय से चर्चा थी। यह भी ऐंड्रॉयड 0 में आ रहा है। अभी तक यह फीचर ऐंड्रॉयड टीवी के लिए ही उपलब्ध था मगर अब स्मार्टफोन्स और टैब्स को भी मिलेगा। ऐंड्रॉयड O में अडैप्टिव आइकॉन्स भी दिए गए हैं। डिवाइस द्वारा इस्तेमाल की जाने वाली स्किन के हिसाब से डिवेलपर्स अपने ऐप्स के आइकॉन्स को अडैप्टिव बना सकते हैं। ये आइकॉन स्क्वेयर, सर्क्युलर स्क्वेयर या अन्य शेप्स में हो सकते हैं। फॉन्ट्स, बेहतर कीबोर्ड नैविेगेशन, वेबव्यू समेत कई और बदलाव भी होंगे। एक नया फीचर Wi-Fi अवेयर भी है। इससे डिवाइसेज बिना इंटरनेट ऐक्सेस के भी एक-दूसरे से वाई-फाई के जरिए जुड़ सकते हैं। इंग्लिश में पढ़ें: Google Android O launch: Features, supported devices and more
फेसबुक ने बुधवार को अपना रिऐक्शंस फीचर वर्ल्डवाइड लॉन्च कर दिया है। अब यूजर्स पोस्ट्स, फोटो और विडियो वगैरह पर Like के अलावा 5 अलग रिऐक्शंस के जरिए प्रतिक्रिया दे सकेंगे। गौरतलब है कि Dislike बटन की मांग उठने के बाद फेसबुक ने इस फीचर को लॉन्च किया है। हालांकि, अभी तक बहुत से यूजर्स इसे इस्तेमाल नहीं कर पा रहे हैं। सोशल मीडिया साइट ने अक्टूबर में आयरलैंड और स्पेन में 'Reactions' का पायलट लॉन्च किया था। अब फेसबुक ने ब्लॉग पोस्ट में बताया है कि उसने 5 ऐनिमेटेड इमोटिकन्स लॉन्च किए हैं। डेस्कटॉप पर Like बटन को देर तक होल्ड करने पर ये रिऐक्शन नजर आते हैं। फेसबुक के सीईओ मार्क जकरबर्ग ने भी इस बारे में एक पोस्ट डाली है। ब्लॉग पोस्ट में डाले गए विडियो में 5 नए ऐनिमेटेड बटन दिखाए गए हैं, जो मोबाइल पर Like बटन को टच करके कुछ देर के लिए होल्ड करने पर आते हैं। डेस्कटॉप में ये इमोटिकन लाइक बटन के ऊपर माउस ले जाने पर दिखते हैं। ये हैं- Love, Haha, Wow, Sad और Angry. रिऐक्शंस के पायलट लॉन्च में Yay नाम से एक रिऐक्शन भी था, मगर बुधवार को शेयर किए गए विडियो में यह नजर नहीं आया। फेसबुक ने पहले ही कहा था कि Yay नाम के रिऐक्शन को दुनिया के कई हिस्सों में लोग समझ नहीं पाएंगे, इसलिए इसे ड्रॉप किया जा सकता है। फेसबुक ने अलग ब्लॉग पोस्ट में कहा है, 'हम शुरू में रिऐक्शन को Like की तरह ही इस्तेमाल करेंगे और आपके द्वारा इस्तेमाल किए गए रिऐक्शन के आधार पर तय करेंगे कि आप किस तरह का कॉन्टेंट देखना चाहते हैं।' यूजर्स मांग कर रहे थे कि दुख भरी खबरों या अन्य तरह के कॉन्टेंट पर Like बटन का कोई मतलब नहीं होता, ऐसे में Dislike बटन दिया जाना चाहिए। मगर फेसबुक का कहना था कि Dislike बटन काे नकारात्मक ढंग से इस्तेमाल किया जा सकता है। रिपोर्ट्स के मुताबिक फेसबुक ने सामाजिक विज्ञानियों से चर्चा करने के बाद इन इमोटिकन्स को डिजाइन किया है।
रवि शर्मा भारत में स्मार्टफोन के जश्न में मोटोरोला थोड़ा देर से पहुंची, लेकिन लग रहा है कि इस जश्न में सबसे ज्यादा खुश मोटोरोला ही है क्योंकि देश में मोटो G बहुत हिट हुआ है। मोटो G वह सब कुछ देता है, जो कंज्यूमर्स चाहते हैं - बढ़िया बिल्ड, अच्छा डिस्प्ले, तेज प्रोसेसर, एक जाना-पहचाना ब्रैंड और उन्हें कंगाल न कर देने वाली कीमत। कम कीमत वाले मोटो G के आते ही खरीदारों ने इसे हाथो-हाथ लिया क्योंकि यह इस कीमत में बढ़िया प्रॉडक्ट था, लेकिन मोटो X का मामला अलग है। मोटो X का प्लास्टिक वर्ज़न 23,999 रुपए और लकड़ी के पैनल वाला वर्ज़न 25,999 रुपए में लॉन्च किया गया। इसमें सबसे आधुनिक हार्डवेयर नहीं है। केवल 10 मेगापिक्सल्स कैमरा है, जबकि ज्यादा बड़े नाम वाले फोन्स में कम से कम 13 मेगापिक्सल्स कैमरा होता है। इसकी न तो बैटरी बड़ी है और न ही इसमें प्रीमियम-लुकिंग मटैलिक बॉडी है। लेकिन इसमें हर समय ऑन रहने वाला यूनीक टचलेस कंट्रोल सिस्टम है और इसमें ऐंड्रॉयड का लेटेस्ट वर्ज़न 4.4 किटकैट है। मोटो X में बहुत कुछ नहीं है, फिर भी इसे 23,999 रुपए की कीमत पर लॉन्च किया गया। क्या इसके लिए इतना पैसा देना ठीक है? या फिर इसकी कीमत को देखते हुए मोटो G बेहतर ऑप्शन है? क्या मोटो X का यूज़र एक्स्पीरियंस आईफोन से बेहतर है? हमने मोटो X के इस रिव्यू में इन्हीं सवालों के जवाब तलाशने की कोशिश की है... लुक्स 4.7 इंच की स्क्रीन के बावजूद मोटो X बहुत कॉम्पैक्ट फोन है। मोटोरोला के मुताबिक मोटो X के फ्रंट पैनल के 70 फीसदी हिस्से में डिस्प्ले है। वास्तव में यह फोन आईफोन 5S (जिसमें 4 इंच की स्क्रीन है) से हल्का सा ही बड़ा है और मोटो G से छोटा है। इसके पिछले हिस्से में हल्का सा कर्व है, जिससे कि इसे हथेली में रखना ज्यादा सहज लगता है। महंगे आईफोन 5S, आईफोन 5 और एचटीसी वन से अलग मोटो X की बॉडी पॉलिकार्बोनेट प्लास्टिक से बनी है। हालांकि प्लास्टिक बहुत हाई-क्वॉलिटी का है और फोन हाथ में लेने में बहुत मजबूत लगता है। ज्यादातर हिस्सा प्लास्टिक का है, लेकिन मोटो X में थोड़ा सा मेटल भी इस्तेमाल किया गया है। पॉवर/लॉक और वॉल्यूम बटन्स धातु के हैं। इन्हें बहुत अच्छे से बनाया गया है और इन तक पहुंचना बहुत आसान है। इसके अलावा कोई हार्डवेयर बटन नहीं है। बैक, होम, और टास्क स्विचर बटन स्क्रीन पर ही हैं। डिजाइन की बात करें, तो मोटो X को इस तरह बनाया गया है कि इसे एक हाथ से ही इस्तेमाल किया जा सके। इस मामले में यह उन विशाल फोन्स से बहुत अलग है, जिनसे बाजार अटा पड़ा है। बॉडी की खासियत इसके कर्व्स हैं, जो साइड्स से लेकर पीछे तक हैं। मोटो X खूबसूरती के मामले में आईफोन 5S और एचटीसी वन जैसे टॉप-एंड स्मार्टफोन्स के बराबर ठहरता है। हालांकि हमें मोटो X के डिजाइन में एक-आध दिक्कतें लगीं। हमें रिव्यू के लिए जो सफेद रंग का फोन मिला, उसमें पीछे की तरफ चमकदार झिलमिलाता हुआ पैटर्न था। यह देखने में बढ़िया लगता है, लेकिन हमें टेक्स्चर्ड बैक ज्यादा पसंद होता, जैसा कि मोटोरोला एट्रिक्स 2 स्मार्टफोन में था, जिससे बेहतर ग्रिप भी बनती है। इस वजह से इस सफेद रंग वाले फोन के पिछले हिस्से पर दाग-धब्बे भी आसानी से लग जाते हैं। हालांकि ये आसानी से साफ तो हो जा रहे हैं, लेकिन कुछ न कुछ लगा ही रहता है, जिसकी लगातार सफाई परेशानी का सबब है। हमें लगता है कि यह दिक्कत टर्क्वॉइज़ कलर (फिरोजी रंग) वाले बैक कवर के साथ भी होगी। मोटो X बाजार में मौजूद अभी तक का अकेला ऐसा स्मार्टफोन है, जिसके पिछले हिस्से पर लकड़ी के पैनल हैं। यह उन लोगों को बहुत पसंद आएगा, जो अपने स्मार्टफोन को सबसे अलग दिखाना चाहते हैं। हार्डवेयर मोटो X में स्क्रीन का रेजॉलूशन 720p है, जो इस वक्त बाजार में 29 हजार रुपए में मिल रहे सैमसंग गैलक्सी S4 और गूगल नेक्सस 5 के फुल एचडी रेजॉलूशन (1080p) से कम है। हालांकि आंकड़ों पर मत जाइए। मोटो X की स्क्रीन बहुत अच्छी है। इसमें 312 पीपीआई (पिक्सल्स/इंच) की पिक्सल डेंसिटी है, जिस पर टेक्स्ट, विडियो, और फोटो बहुत अच्छे दिखते हैं। रंग बहुत ब्राइट और वाइब्रैंट दिखते हैं। अगर आप ब्राइटनेस को सबसे ज्यादा कर दें, तो सीधी धूप में भी डिस्प्ले अच्छा दिखता है। कुल मिलाकर हम इसकी डिस्प्ले क्वॉलिटी से काफी खुश हैं। मोटोरोला में ड्यूल-कोर स्नैपड्रैगन S4 प्रो प्रोसेसर है। यह नेक्सस 4 में लगे क्वॉड-कोर प्रोसेसर का 2 कोर वाला वर्ज़न है, जो अभी भी बढ़िया परफॉर्म कर रहा है। दोनों कोर अधिकतम 1.7 गीगाहर्त्ज की स्पीड पर चल सकते हैं। इसमें ग्राफिक्स प्रोसेसिंग यूनिट 400 मेगाहर्त्ज वाला एड्रिनो 320 है। यह काफी हाई-एंड ग्राफिक्स चिप है। हमने जितने भी बेंचमार्क टेस्ट किए, मोटो X ने सब में शानदार परफॉर्म किया, जो कि 25,000 रुपए वाले फोन के लिए आश्चर्यजनक है। इन दोनों प्रोसेसर्स से अलग मोटो X के X8 चिपसेट में दो और कोर हैं - एक कंटेक्श्चुअल कंप्यूटिंग प्रोसेसर और दूसरा नैचरल लैंग्वेज प्रोसेसर। ये दोनों प्रोसेसर्स पूरी तरह नए हैं। आप यह टेस्ट नहीं कर सकते कि ये कैसा काम करते हैं और यह भी कंपेयर नहीं कर सकते कि ये दूसरे फोन्स में कैसा काम करते हैं। मोटो X के बाकी प्रमुख हार्डवेयर स्पेसिफिकेशंस में 2 जीबी रैम, 10 मेगापिक्सल्स कैमरा, 2200mAh बैटरी, 2G, 3G, 4G, वाई-फाई, ब्लूटूथ 4.0, एनएफसी और माइक्रो-यूएसबी 2.0 है। मोटोरोला ने भारत में 16 जीबी स्टॉरेज वाला फोन उतारा है। सॉफ्टवेयर अगर आप मोटो X के स्पेसिफिकेशंस से निराश हैं, तो आप अकेले ऐसे नहीं है। लेकिन मोटोरोला ऐसा फोन नहीं बनाना चाहती थी, जिसमें बहुत भारी हार्डवेयर हो। बल्कि वह ऐसा फोन देना चाहती थी, जो भारी हार्डवेयर की जगह कस्टम सॉफ्टवेयर से प्रीमियम यूज़र एक्स्पीरियंस दे। अब हम मोटो X के सॉफ्टवेयर फीचर्स पर नजर डालते हैं... लगभग प्योर यानी स्टॉक ऐंड्रॉयड यह अपने आप में कोई फीचर नहीं है, फिर भी बड़े स्मार्टफोन्स में स्टॉक ऐंड्रॉयड बहुत कम देखने को मिलता है। लगभग हर कंपनी फोन में कस्टम स्किन जोड़ती है, नए फीचर्स और सर्विसेज़ देती है, लेकिन गैरजरूरी सॉफ्टवेयर्स और फीचर्स से फोन पर दबाव बढ़ता है और फोन के परफॉर्मेंस पर असर पड़ता है। दूसरी तरफ मोटोरोला ने मोटो X के साथ ऐसा कुछ खास नहीं किया है और यूज़र्स को लगभग डिफॉल्ट ऐंड्रॉयड सॉफ्टवेयर दिया है। हालांकि इसने अपने कई सॉफ्टवेयर और कुछ ऐप जोड़े हैं लेकिन आधार स्टॉक ऐंड्रॉयड का ही है। इस वक्त मोटो X उन चुनिंदा स्मार्टफोन्स में से है, जो ऐंड्रॉयड 4.4 (किटकैट) के साथ आ रहे हैं। आगे भी उम्मीद है कि इस पर सॉफ्टवेयर अपडेट्स बहुत जल्दी आएंगे। टचलेस कंट्रोल मोटो X का सबसे प्रमुख फीचर टचलेस कंट्रोल है, जिससे आप फोन को बिना छुए, केवल बोलकर कई काम कर सकते हैं। इसके लिए आपको पहले 'ओके गूगल नाउ' कहना होता है और उसके बाद वह काम बताना होता है, जैसे 'ओके गूगल नाउ, सेट ऐन अलार्म फॉर 9 एएम' कहते ही फोन में अपने आप 9 बजे का अलार्म लग जाएगा। यह बहुत आसान है! आप इस फीचर से क्या-क्या कर सकते हैं: टचलेस कंट्रोल से किए जा सकने वाले कामों में इंटरनेट पर कुछ भी सर्च करना, गूगल मैप पर कोई जगह खोजना, गाने बजाना, टेस्क्ट मेसेज भेजना, कॉल करना, कोई ऐप खोलना शामिल है। दरअसल आप वह हर काम कर सकते हैं, जो गूगल नाउ किसी फोन पर करता है, लेकिन खास बात यह है कि इसके लिए आपको अपनी उंगली तक नहीं हिलानी पड़ती। इसका यह सिस्टम हर वक्त ऑन रहता है और फोन 24 घंटे आपका कमांड सुनने के लिए तैयार रहता है। अगर आप फोन इस्तेमाल नहीं कर रहे हैं और यह आपको बगल में रखा है, तो आपके केवल 'ओके गूगल नाउ' बोलते ही यह आपका कमांड सुनने लगेगा। ऑनलाइन कुछ खोजने जैसे वेब आधारित टास्क के लिए डेटा कनेक्शन की जरूरत पड़ती है। लेकिन ऐप खोलने, गाने बजाने, रिमाइंडर लगाने जैसे फोन के काम मोबाइल इंटरनेट और वाई-फाई के बंद होने पर भी होते हैं। मोटो X का टचलेस कंट्रोल कैसा काम करता है? हमने टचलेस कंट्रोल से इसे जितने भी टास्क दिए, उनमें से इसने ज्यादातर बिना दिक्कत के समझ लिए। सारे टास्क इतने बहुत अच्छे से किए। हमारे कहने पर इसने कई काम किए, जिसमें गाने बजाना, रिमाइंडर लगाना, ऐप्स खोलना और कॉल्स करना शामिल है। हमने इस फीचर को 2 तरह के माहौल में टेस्ट किया। एक कम शोर वाली जगह (जैसे ऑफिस या घर) और दूसरा आउटडोर यानी शोर वाली जगह पर। जब हमने मोटो X का टचलेस कंट्रोल ऑफिस में इस्तेमाल किया, तो इसने करीब 80 फीसदी हमारी बातों को सही तरीके से समझा। यहां पर हम अपना काम करते हुए फोन पर कुछ कमांड देते थे और यह उन्हें पूरा करता था। हालांकि इसकी परफॉर्मेंस आउटडोर में बहुत ठीक नहीं रही। ऐसे कुछ मामलों में जब मोटो X आपको सुनता है, तो इस पर एक मेसेज आ जाता है, 'It's pretty noisy. Please speak up.' यानी यह कहता है कि बहुत शोर है, थोड़ा जोर से बोलिए। शायद इस फीचर को भारतीय शहरों के शोर के हिसाब से थोड़ा और जोरदार होना चाहिए था। आउटडोर में यह फीचर हमारे लिए करीब 50 फीसदी काम कर सका। यह इस बात पर निर्भर करता था कि उस जगह पर कितना शोर है। हम सड़क पर चलते हुए मोटो X में आसानी से रास्ते खोज सके। यह इस बात का बेहतरीन उदाहरण है कि मोटो X क्या कर सकता है। आपको ट्रैफिक में चलते हुए अपने फोन पर लगे रहने या टाइप करने की जरूरत नहीं पड़ती; बस मोटो X से उस काम को करने के लिए कहिए और आपको वही नतीजा मिलेगा। रिव्यू के शुरुआती वक्त में शोर-शराबे वाले माहौल में टचलेस कंट्रोल का ऐक्यूरेसी रेट बहुत ज्यादा नहीं रहा, लेकिन जैसे-जैसे हमने इसके साथ ज्यादा वक्त बिताया, इसकी परफॉर्मेंस बेहतर होती गई। कुछ दिन बाद भारी ट्रैफिक में भी इसने हमारी आवाज को पकड़ लिया। हमें उम्मीद है कि वक्त बीतने के साथ-साथ इसकी परफॉर्मेंस बेहतर होती जाएगी। लेकिन कई यूज़र्स एक सवाल पूछना चाहते हैं: 'क्या आपको वाकई सब कुछ करने के लिए फोन से कहने की जरूरत है?' इसका जवाब इस बात में है कि आप किस तरह के यूज़र हैं। अगर आप केवल ऐसा स्मार्टफोन चाहते हैं, जो हैंग न करे, तो मोटो X इसके लिए कुछ ज्यादा ही है। आपको इतने रुपए खर्च करने की जरूरत नहीं है, सैमसंग गैलक्सी ग्रैंड 2 और यहां तक कि मोटो G जैसे इससे सस्ते स्मार्टफोन ले सकते हैं। लेकिन अगर आप नई टेक्नॉलजी का तुरंत इस्तेमाल करने वाले लोगों में से हों, तो मोटो X आपके लिए एक जरूरी डिवाइस है। मोटो X हमें भविष्य के उस वक्त से रू-ब-रू करवाता है, जब मनुष्य अपनी रोजमर्रा की जिंदगी में मशीनों से बात किया करेंगे। और हमें इसका अनुभव बहुत अच्छा लगा। आईफोन, दूसरे ऐंड्रॉयड फोन और विंडोज़ फोन इस यूज़र एक्स्पीरियंस की बराबरी नहीं कर सकते। बिना उंगली हिलाए कई काम कर लेने की आसानी की तुलना किसी और चीज से नहीं की जा सकती। ऐक्टिव डिस्प्ले मोटो X का एक और शानदार फीचर ऐक्टिव डिस्प्ले है, जो उस वक्त स्क्रीन पर नोटिफिकेशन दिखाता है, जब आप फोन को इस्तेमाल नहीं कर रहे होते हैं। नोकिया के ग्लैंस स्क्रीन की तरह मोटो X का ऐक्टिव डिस्प्ले आपको मिस्ड कॉल, ऐक्टिव डाउनलोड, न पढ़े गए मेसेज और ईमेल, सोशल मीडिया के नए अपडेट जैसे नोटिफिकेशन लो-एनर्जी मोड में दिखाता रहता है। यह फीचर उस वक्त काम करने लगता है, जब आप फोन को जेब से निकालते हैं या उस वक्त फोन को सीधा करने पर, जब फोन स्क्रीन के बल रखा हो। आपको नोटिफिकेशन दिखाने का यह बहुत आसान और असरदार तरीका है, लेकिन यह बहुत अनोखा भी नहीं है। ट्रस्टेड डिवाइसेज़ फीचर अगर आप फोन को लॉक करने के लिए पिन या पैटर्न इस्तेमाल करते हैं, तो आपको ट्रस्टेड डिवाइससेज़ फीचर पसंद आएगा। इस फीचर में अगर फोन पहले से पेयर किए गए किसी डिवाइस के संपर्क में आता है, तो उसका लॉक कोड अपने आप डिसैबल हो जाएगा। उदाहरण के लिए जैसे ही ब्लूटूथ स्पीकर, हेडसेट या कार के इंफोटेनमेंट सिस्टम की रेंज में फोन आता है, आप अपने फोन पर सीधे गाने बजा सकते हैं। यह स्मार्टवॉच और फिटनेस ट्रैकर के साथ भी काम करता है। हालांकि मोटो X के नोटिफिकेशन मेन्यू में दिखता है कि यह अनलॉक है और वह इसे लॉक करने का ऑप्शन देता है, ताकि अगर आप इसे उस वक्त इस्तेमाल न करना चाहें, तो लॉक कर दें। मोटोरोला कनेक्ट कनेक्ट एक ऐसी सर्विस है, जो आपको क्रोम ब्राउज़र की विंडो (एक प्लग-इन डाउनलोड करने के बाद) से टेक्स्ट मेसेज भेजने-पाने की सुविधा देता है। आपको कॉलर्स के बारे में नोटिफिकेशन भी मिलेगी। मोटोरोला असिस्ट मोटोरोला असिस्ट इसमें पहले से डाला गया एक ऐप है, जो यूज़र एक्स्पीरियंस को और बेहतर करता है। यह जीपीएस से यह पता लगाता है कि कहीं आप आ-जा तो नहीं रहे, अगर ऐसा है तो यह टेस्क्ट मेसेज और कॉलर आईडी पढ़कर बताता है। यह उस वक्त गाने भी ब्लूटूथ हेडसेट पर बजाता है। इस ऐप में स्लीप मोड भी है, जिसमें पहले से तय किए गए वक्त के बीच यह फोन को साइलंट रखता है। आप इसमें से कुछ अपवाद भी तय कर सकते हैं, ताकि उस दौरान आप चुनिंदा लोगों के मेसेज और 5 मिनट के भीतर दो बार कॉल करने वाले शख्स के बारे में नोटिफिकेशन पा सकें। मोटोरोला माइग्रेट इस ऐप की मदद से आप अपने पुराने फोन से मोटो X में मेसेज, कॉल रेकॉर्ड, विडियो और गाने ट्रांसफर कर सकते हैं। हालांकि यह केवल ऐंड्रॉयड 4.2 या इससे ऊपर के वर्ज़न वाले फोन के साथ ही काम करता है। हालांकि अगर आपके पास पहले इससे कम वर्ज़न का ऐंड्रॉयड फोन रहा है, तो भी परेशान होने की जरूरत नहीं। अगर कॉन्टैक्ट्स आपके गूगल अकाउंट में स्टोर हैं, तो नए मोटो X का सेटअप करते ही उन्हें ऑटोमैटिकली पा लेंगे। प्ले स्टोर पर मौजूद ऐप्स की मदद से एसएमएस का बैकअप लिया जा सकता है। म्यूज़िक और विडियो कंप्यूटर की मदद से आसानी से ट्रांसफर किए जा सकते हैं। यह ऐप आईफोन के साथ भी काम करता है। इसलिए अगर आप ऐपल के स्मार्टफोन से मोटो X पर आ रहे हैं, तो पूरा डेटा ट्रांसफर कर सकते हैं। अडवांस सपोर्ट मोटोरोला ने मोटो X में अडवांस सपोर्ट नाम का एक सिक्यॉरिटी फीचर दिया है। इससे आप फोन से दूर रहते हुए भी उसे खोज सकते हैं, लॉक कर सकते हैं और चोरी हो जाने पर उसका पूरा डेटा डिलीट कर सकते हैं। लेकिन गूगल ने ये सारे फीचर ऐंड्रॉयड डिवाइस मैनेजर ऐप में दे दिए हैं। स्पॉटलाइट स्टोरीज़ इसके तहत मोटो X पर मोटोरोला बिना ऐड का कॉन्टेंट देता है। इसमें एक विडियो दिखाया जाता है, जिसमें कैरक्टर्स लगातार स्क्रीन पर चलते रहते हैं, कई बार वे स्क्रीन से इधर-उधर हो जाते हैं। आपको स्टोरी पर बने रहने के लिए फोन को हिलाना पड़ता है। इन्हें देखना बहुत मजेदार है। परफॉर्मेंस हम मोटो X के सॉफ्टवेयर फीचर के बारे में बात कर चुके हैं कि वे कैसा काम करते हैं। अब हम देखेंगे कि यह उस वक्त कैसा काम करता है, जब हार्डवेयर ही अहम चीज हो। 1.7 गीगाहर्त्ज ड्यूल-कोर प्रोसेसर पर चलने वाले मोटो X से हमने जो भी काम लिया, सबमें इसकी परफॉर्मेंस बेहतरीन रही। हमने जितने ऐप्स चलाए, सभी बिना रुके आराम से चले। कभी भी कोई ऐप अपने आप या मेमरी कम होने की वजह से बंद नहीं हुआ। ड्यूल-कोर प्रोसेसर के साथ स्टॉक ऐंड्रॉयड और 2 जीबी रैम इसकी अच्छी परफॉर्मेंस में मदद करते हैं। हालांकि मोटो X की परफॉर्मेंस अच्छी है, फिर भी इसकी तुलना गूगल नेक्सस 5 और सैमसंग गैलक्सी S4 से नहीं की जा सकती है। हाई-एंड जीपीयू की वजह से ग्राफिक्स परफॉर्मेंस बहुत अच्छी है। ऐंग्री बर्ड्स, टेम्पल रन 2, सबवे सर्फर और जेटपैक जॉयराइड जैसे गेम्स बिना किसी दिक्कत के चले। रीयल रेसिंग 3 और डेड ट्रिगर 2 जैसे हाई-एंड गेम्स खेलते वक्त भी मोटो X की परफॉर्मेंस हमारी उम्मीद से बेहतर रही और हमें किसी दिक्कत का सामना नहीं करना पड़ा। मोटो X के ऑडियो आउटपुट का अलग से जिक्र करना चाहिए। पीछे की तरफ लगा स्पीकर काफी तेज आवाज देता है। इस रेंज के ज्यादातर फोन से इसकी आवाज तेज है और साउंड क्वॉलिटी भी अच्छी है। ठीक-ठाक कीमत पर बढ़िया हार्डवेयर और शानदार यूज़र एक्स्पीरियंस देने के लिए मोटो X का सौदा बुरा नहीं है। लेकिन इसकी एक हल्की सी कमी बैटरी लाइफ की है, जो कि हर खरीदार के लिए अहम है। सभी सॉफ्टवेयर फीचर ऐक्टिव रखते हुए और हर वक्त 3G इंटरनेट ऑन रखते हुए इसकी बैटरी एक चार्ज में करीब 11 घंटे तक चली। यह औसत से कम है और हमें एक दिन में दो बार फोन चार्ज करने की जरूरत पड़ी। यह जानते हुए कि स्मार्टफोन इस्तेमाल करने का हमारा तरीका बहुत अग्रेसिव है, हमने थोड़ा सा औसत तरीके से इस्तेमाल किया। फिर भी हम एक चार्ज में इसे 13 घंटे से ज्यादा नहीं चला पाए। कैमरा कैमरा किसी स्मार्टफोन का एक और अहम हिस्सा है, जहां कि मोटो X अपने वादे पर खरा नहीं उतरता। फोन लॉन्च के वक्त मोटोरोला ने बेहतरीन कैमरा परफॉर्मेंस की बात कही थी, लेकिन वास्तविकता काफी अलग है। मोटो X का 10 मेगापिक्सल्स का कैमरा बहुत अच्छी हालत में औसत फोटो लेता है। इसमें उन डीटेल्स की कमी है, जो किसी फोटो को बेहतरीन बनाते हैं। दिन की रोशनी में लिए गए फोटो अच्छे दिखते हैं, फोकस में रखा गया ऑब्जेक्ट ज़ूम करने पर बहुत शार्प नहीं दिखता है, जबकि इस कीमत वाले फोन से यह उम्मीद की जाती है। हालांकि रंग सही आते हैं। मोटोरोला ने स्टैंडर्ड RGB की जगह RGBC (रेड, ग्रीन, ब्लू, क्लियर) सेटअप रखते हुए कैमरा सेंसर में स्पेशल क्लियरपिक्सल फिल्टर इस्तेमाल किया है। तकनीकी भाषा को छोड़ दें, तो इस फिल्टर से उम्मीद की जाती है कि वह कम रोशनी में ली गई तस्वीरों में 'क्लियर' लेयर के जरिए ज्यादा रोशनी डालकर अच्छी तस्वीर लेगा। हालांकि जितना इसका विज्ञापन किया गया, यह फीचर उतना काम करता नहीं दिखा। कम रोशनी में हमने जो तस्वीरें लीं, वे शायद ही उन तस्वीरों की तुलना में थोड़ी बेहतर रही हों, जिन्हें हमने बाकी कैमरों से लिया। नॉइस और डीटेल्स की कमी की वजह से मोटोरोला के कैमरे को बेहतर बनाने की कोशिश बेकार हो गई है। मोटोरोला ने कैमरे के साथ 2 और नए काम किए हैं। एक इस बात से जुड़ा है कि आप कैमरा ऐप किस तरह से खोलते हैं। कैमरा जल्दी खोलने के लिए कोई हार्डवेयर बटन की जगह मोटोरोला ने सॉफ्टवेयर फीचर जोड़ा है। इससे आप अपनी कलाई को 2 बार झटका देकर कैमरा ऐप खोल सकते हैं। यह शेक-शेक फीचर हमारे लिए कभी फेल नहीं हुआ और इसने हर बार काम किया। चाहें आप विडियो देख रहे हों या वेब पर कुछ पढ़ रहे हों, बस दो बार कलाई घुमाइए और कैमरा ऐप खुल जाएगा। दूसरा फीचर कैमरा ऐप का इंटरफेस है। स्टॉक ऐंड्रॉयड का कैमरा ऐप इस्तेमाल करने की जगह मोटोरोला ने इसे बेहतरीन तरीके से कस्टमाइज किया है। यह ऐप बहुत साफ-सुथरा है और पूरी स्क्रीन ही कैप्चर बटन की तरह काम करती है। स्क्रीन पर चाहे जहां क्लिक कर दीजिए, लूमिया फोन्स की तरह फोन फोटो कैप्चर कर लेगा। सारे कंट्रोल छिपे रहते हैं। बाएं से दाएं स्वाइप करने पर कंट्रोल सामने आ जाता है। ज़ूम इन और ज़ूम आउट के लिए ऊपर और नीचे स्वाइप करना होता है। वॉल्यूम बटन ज़ूम के लिए काम नहीं करते, लेकिन इनसे फोटो कैप्चर किए जा सकते हैं। कॉम्पिटिशन मोटो X का वास्तव में कोई प्रतिद्वंद्वी नहीं है, क्योंकि यह हार्डवेयर की जगह सॉफ्टवेयर से यूज़र एक्स्पीरियंस बेहतर बनाता है। लेकिन अगर आप बिना सॉफ्टवेयर में बेहतरी पर ध्यान दिए केवल फोन पर नजर डालें, तो आप इससे सस्ते में सैमसंग गैलक्सी ग्रैंड 2 और इससे महंगे में गूगल नेक्सस 4 ले सकते हैं। नतीजा मोटो X उन लोगों को जवाब है, जो यह बताते हैं कि आईफोन का यूज़र एक्स्पीरियंस ऐंड्रॉयड फोन से बहुत बेहतर है। यह स्मार्टफोन वाकई स्मार्ट है और यूज़र एक्स्पीरियंस को आनंददायक बना देता है। आपको फोन पर रोजमर्रा के कई काम करने के लिए फोन को हाथ में लेने की जरूरत तक नहीं है। यह भविष्य की टेक्नॉलजी का पहला कदम है और यह हमें बहुत अच्छा लगा। बैटरी लाइफ और कैमरा क्वॉलिटी थोड़ी परेशानी के सबब हैं, लेकिन कुल मिलाकर इसके यूज़र एक्स्पीरियंस की तुलना किसी और से नहीं की जा सकती। खूबियां टचलेस कंट्रोल बढ़िया स्क्रीन क्वॉलिटी स्टॉक ऐंड्रॉयड और स्मूद परफॉर्मेंस कमियां औसत कैमरा औसत बैटरी लाइफ
अमित मिश्रा स्मार्टफोन बनाने वाली कंपनी लेनोवो के ब्रैंड मोटोरोला ने पॉप्युलर मॉडल मोटो E को ज्यादा पावर के साथ पेश किया है। सोमवार को लॉन्च हुए मोटो E3 पावर को हमने एक हफ्ते तक चला कर परखा और जाना कितना पावरफुल है यह। पढ़ें रिव्यू: स्पेसिफिकेशंस 5 इंच डिस्प्ले, 2 जीबी रैम, 16 जीबी मेमरी (32 जीबी तक एक्पेंडेबल), 8MP/5MP कैमरा, 3500 एमएएच बैटरी, 1 गीगाहर्ट्ज क्वॉडकोर माली T720 जीपीयू कीमतः 7,999 रुपये डिजाइन और डिस्प्ले Moto e के पावर अवतार की शक्लो-सूरत में कोई खास बदलाव नहीं किया गया है। इसे बैकसाइड में मैट फिनिश देकर कुछ ज्यादा स्टाइलिश जरूर बनाया गया है। हमें रिव्यू के लिए ब्लैक कलर की डिवाइस मिली जो देखने में काफी स्टाइलिश लगी। फोन का 5 इंच का डिस्प्ले काफी ब्राइट है और आउटडोर में भी काफी सहूलियत भरा है। हार्डवेयर और परफॉर्मेंस 4 और 6 जीबी रैम के जमाने में 2 जीबी की रैम कुछ कम जरूर नजर आती है लेकिन परफॉर्मेंस के हिसाब से यह कतई निराश नहीं करती। 1 GHz क्वॉडकोर प्रोसेसर के साथ यह काफी अच्छा परफॉर्म करता नजर आया। हमने इस पर कई गेम्स आजमाए, मूवीज देखीं, कहीं पर भी कोई रुकावट नहीं नजर आई। डिजाइन के लिहाज से यह जितना टफ नजर आता है परफॉर्मेंस में भी वैसे ही जमा रहा। फोन मार्शमैलो पर चलता है और 4जी डुअल सिम सपोर्ट करता है और इनबिल्ट एफएम रेडियो के साथ आया है। कैमरा और साउंड 8 मेगापिक्सल का रियर कैमरा आउटडोर और इनडोर दोनों ही जगह अच्छी तस्वीरें खींचता नजर आया। हालांकि कम लाइट में जरूर कुछ समझौता करता लगा लेकिन इससे बेहतर परफॉर्मेंस की उम्मीद इस स्पेसिफिकेशन में नहीं की जा सकती। सेल्फी कैमरा अच्छा है। ब्यूटिफिकेशन ऐप के साथ इंटिग्रेट सेल्फी कैमरा जल्दी और अच्छी तस्वीरें लेता नजर आया। मोटो ने साउंड के मामले में कम ही निराश किया है। इसमें भी स्पीकर और हेडफोन दोनों में अच्छा साउंड आउटपुट है। टेक्नो और ईडीएम सुनने वालों के बेहतरीन साउंड एक्सपीरिएंस मिलता है। बैटरी और रैपिड चार्जिंग पावर अवतार को खास बनाते हैं इसका बैटरी बैकअप और रैपिड चार्जिंग फीचर। यूजर को एक बार की फुल चार्जिंग के बाद 24 घंटे तक बेफिक्र होकर फोन यूज करने का जूस मिल जाता है। कंपनी का दावा है 10 वॉट के रैपिड चार्जर के जरिए फोन को 15 मिनट के भीतर 5 घंटे के यूज के लिहाज से चार्ज किया जा सकता है। हालांकि हमारे यूसेज के हिसाब से 15 मिनट के चार्जिंग में सिर्फ 3 घंटे का बैकअप ही मिला। बैटरी बैकअप के हिसाब से फोन को बेहतरीन माना जा सकता है। क्या है नतीजा इस फोन के जरिए मोटो ब्रैंड ने उस सेग्मेंट में जगह बनाने की कोशिश की है जो कम कीमत में अच्छी परफॉर्मेंस की दरकार रखते हैं। इस लिहाज से यह फोन निराश नहीं करता। रफ यूज करने पर भी फोन का दमखम बरकरार रहता है। हालांकि फोन में कोई सरप्राइज एलिमेंट का न होना जरूर अखरता है। कैमरा और साउंड के लेवल पर इनोवेशन की गुंजाइश दिखी। 16 जीबी मेमरी जो सिर्फ 32 जीबी तक ही बढ़ाई जा सकती है इस फोन की कमजोर कड़ी नजर आई। हालांकि अपने सेग्मेंट में यह तगड़ी टक्कर देने का पूरा माद्दा रखता है। खूबियां - शानदार परफॉर्मेंस - अच्छी बैटरी - ठीकठाक कैमरा कमियां - डिजाइन में नया कुछ नहीं - साउंड दमदार नहीं - मेमरी सिर्फ 32 जीबी तक बढ़ाई जा सकती है
पिछले महीने P10 Lite स्मार्टफोन लॉन्च करने के बाद वावे ने Y सीरीज में नया स्मार्टफोन लॉन्च किया है। Huawei Y5 2017 नाम से उतारा गया यह स्मार्टफोन 4G सपॉर्ट करता है। जानें, क्या हैं इसके स्पेसिफिकेशंस: ड्यूल-सिम वावे Y5 2017 ऐंड्रॉयड 6.0 मार्शमैलो पर आधारित EMUI 4.1 पर रन करता है। इसमें 5 इंच के HD डिस्प्ले लगा है। 1.4 GHz के क्वॉड-कोर MT 6737 प्रोसेसर के साथ इसमें 2 जीबी रैम लगाई गई है। इस स्मार्टफोन की इंटरनल मेमरी 16 जीबी है और 128 जीबी तक का माइक्रोएसडी कार्ड भी लगाया जा सकता है। वावे Y5 2017 का बैक कैमरा 8 मेगापिक्सल है, जिसके साथ ड्यूल LED फ्लैश दी गई है। फ्रंट कैमरा 5 मेगापिक्सल है, जिसमें 84 डिग्री वाइड ऐंगल लेंस लगा है। फ्रंट कैमरे के साथ भी LED फ्लैश दी गई है। इस स्मार्टफोन के डायमेंशंस 143.8x72x8.35mm और वजन 150 ग्राम है। इसकी बैटरी 3000 mAh है। कनेक्टिविटी की बात करें तो यह 4G LTE, वाई-फाई, ब्लूटूथ और जीपीएस सपॉर्ट करता है। वावे Y5 2017 ब्लू, गोल्ड, पिंक, वाइट और ग्रे कलर्स में मिलेगा। इसकी कीमत और उपलब्धता के बारे में कंपनी ने अभी कोई जानकारी नहीं दी है।
शाओमी ने पेइचिंग में हुए इवेंट में अपना फ्लैगशिप स्मार्टफोन Mi 5 लॉन्च कर दिया है। इस स्मार्टफोन का लंबे समय से इंतजार किया जा रहा था। इसके डिजाइन और स्पेसिफिकेशंस को लेकर कई तरह की अटकलें लगाई जा रही थीं। देखिए, कैसा है यह स्मार्टफोन: शाओमी Mi 5 तीन वैरियंट्स में उपलब्ध होगा: - स्टैंडर्ड एडिशन: 3जीबी LPDD4 रैम और 32 जीबी इंटरनल मेमरी, कीमत- 1,999 युआन (21 हजार रुपये) - हाई वर्शन: 3जीबी LPDD4 रैम और 64 जीबी इंटनरल मेमरी, कीमत 2,299 युआन (24 हजार रुपये) - एक्सक्लूसिव एडिशन: 4जीबी LPDD4 रैम और 128जीबी इंटनरल मेमरी। कीमत 2,999 युआन (31500 रुपये) फिंगरप्रिंट स्कैनर लॉन्चिंग इवेंट में कंपनी ने Mi 5 की तुलना आईफोन 6S से की और बताया कि यह स्मार्टफोन आईफोन 6S से 14 ग्राम हल्का है। कंपनी ने इसके फ्लैट रियर कैमरा सेंसर की तुलना गैलक्सी S7 और आईफोन 6S के उभरे हुए कैमरा पैनल से की। कंपनी ने विस्तार से यह भी बताया कि इसे कैसे तैयार किया गया। इस स्मार्टफोन में फिंगरप्रिंट स्कैनर भी दिया गया है। स्क्रीन के ठीक नीचे इसमें फिजिकल होम बटन है। डिस्प्ले और प्रोसेसर यह ड्यूल सिम स्मार्टफोन है, जिसमें दोनों नैनो सिम पड़ते हैं। इसमें 5.15 इंच का फुल एचडी डिस्प्ले है, जिसका रेजॉलूशन 1080x1920 पिक्सल्स है। इसमें कर्व्ड 3D सिरैमिक ग्लास लगा है। पिक्सल डेन्सिटी 428ppi है। इसमें क्वॉलकॉम स्नैपड्रैगन 820 प्रोसेसर लगा है। साथ में अड्रीनो 530 GPU भी लगाया गया है। कंपनी का कहना है कि स्नैपड्रैगन 820 प्रोसेसर वाला यह पहला स्मार्टफोन है। कैमरा इसमें 16 मेगापिक्सल का सोनी IMX298 कैमरा सेंसर है, जिसके साथ एलईडी फ्लैश दी गई है। कैमरे में PDAF और 4-ऐक्सिस OIS जैसे फीचर्स दिए गए हैं। यह 4K विडियो भी बना सकता है। इसका फ्रंट कैमरा 4 मेगापिक्सल है। दोनों कैमरों का अपर्चर f/2.0 है। बैटरी और कनेक्टिविटी 144.5x69.2x7.25mm डायमेंशंस वाले इस स्मार्टफोन का वजन 129 ग्राम है। इसमें 3000 mAh की बैटरी लगी है। यह क्वॉलकॉम की क्विक चार्ज 3.0 टेक्नॉलजी से लैस है। यह वाई-फाईस ब्लूटूथ, एनएफसी और यूएसबी टाइप-सी भी सपॉर्ट करता है। शाओमी Mi 4S की ही तरह यह स्मार्टफोन भी पहले चीन में बिकेगा और इसकी सेल 1 मार्च से शुरू होगी। कंपनी ने यह नहीं बताया है कि चीन से बाहर के बाजारों मे यह कब उपलब्ध होगा। यह काले, सफेद, गोल्ड और गुलाबी रंग के वैरियंट्स में उपलब्ध होगा। इस स्मार्टफोन को लॉन्च करने से पहले कंपनी ने बार्सिलोना में MWC में नया स्मार्टफोन Mi 4S लॉन्च किया। इस स्मार्टफोन के बारे में अधिक जानकारी के लिए यहां पर क्लिक करें।
गुलवीन औलख, नई दिल्ली दुनिया का सबसे सस्ता स्मार्टफोन बेचने का दावा करने वाली कंपनी रिंगिंग बेल्स ने उन कस्टमर्स का पैसा लौटाना शुरू कर दिया है जिन्होंने फ्रीडम 251 नाम का यह फोन खरीदने के लिए एकमुश्त भुगतान किया था। कंपनी के बिजनेस मॉडल की जांच की गई है और उस पर धोखाधड़ी के आरोप लगे हैं। रिंगिंग बेल्स की वेबसाइट पर इस्तेमाल किए गए पेमेंट गेटवे CC एवेन्यू ने ईटी को बताया कि उसने लगभग 14,800 यूनीक कस्टमर्स की ओर से 30,000 ट्रांजैक्शंस के लिए दी गई 84 लाख रुपये की रकम लौटाना शुरू कर दिया है। अब इस स्मार्टफोन के लिए पेमेंट कंपनी को मिली सभी 25 लाख बुकिंग की डिलिवरी पर ही स्वीकार की जाएगी। CC एवेन्यू की पैरेंट कंपनी एवेन्यूज इंडिया के सीईओ विश्वास पटेल ने कहा, 'मीडिया में नकारात्मक प्रचार और सरकार की ओर से की जा रही जांच की वजह से मर्चेंट ने हमें सभी ट्रांजैक्शंस के लिए रिफंड करने को कहा है। रिफंड की शुरुआत हो चुकी है और इसे सोमवार तक पूरा कर लिया जाएगा। वे अब केवल कैश ऑन डिलीवरी का इस्तेमाल करेंगे।' कांग्रेस के नेता प्रमोद तिवारी ने संसद में आरोप लगाया था कि रिंगिंग बेल्स की पेशकश एक घोटाला है। बीजेपी के किरीट सोमैय्या ने भी इसी तरह के आरोप लगाए थे। हालांकि, कंपनी के फाउंडर्स ने इन आरोपों को गलत बताया है। कंपनी के लिए काम करने वाले एक कॉल सेंटर ने रिंगिंग बेल्स के खिलाफ पुलिस को शिकायत की है और धोखाधड़ी और बकाया पेमेंट न चुकाने का आरोप लगाया है। कॉल सेंटर ने कंपनी से 80 लाख रुपये मांगे हैं। रिंगिंग बेल्स के प्रवक्ता ने इस बात को सही बताया कि कंपनी कस्टमर्स को उनकी रकम लौटा रही है। इस बारे में कंपनी सोमवार को घोषणा कर सकती है। कंपनी ने 251 रुपये की कीमत वाले दुनिया के सबसे सस्ते 3जी स्मार्टफोन के लिए 17 फरवरी को बुकिंग खोली थी। लेकिन इस स्मार्टफोन के लिए भारी डिमांड की वजह से उसकी वेबसाइट क्रैश हो गई थी। इसके बाद वेबसाइट को ठीक किया गया लेकिन वह दोबारा क्रैश हो गई। कंपनी ने 21 फरवरी को बुकिंग बंद की थी। इससे कुछ सप्ताह पहले रिंगिंग बेल्स ने स्मार्ट 101 के नाम से 4जी स्मार्टफोन 2,999 रुपये में बेचा था। सूत्रों ने बताया कि उस समय पेमेंट गेटवे पेयूबिज ने फोन के लिए बुकिंग कराने वाले कस्टमर्स से लगभग 1.75 करोड़ रुपये एकत्र किए थे। रिंगिंग बेल्स के प्रेसिडेंट अशोक चड्ढा ने बताया कि फ्रीडम 251 सेल के लिए CC एवेन्यू और स्मार्ट 101 के लिए पेयूबिज का इस्तेमाल किया गया था। उन्होंने दोनों डिवाइसेज के लिए ट्रांजैक्शंस की वैल्यू नहीं बताई। पेयूबिज का कहना है कि डिलिवरी के पूरा होने पर ही कस्टमर्स का पैसा रिंगिंग बेल्स को दिया जाएगा। पेयूबिज की पैरेंट कंपनी पेयू इंडिया के सीईओ नितिन गुप्ता ने कहा, 'हमारे पास उनका पैसा है और जब तक वे हमें डिलिवरी की डिटेल्स नहीं देते, हम उन्हें पैसा नहीं देंगे। अगर किसी कस्टमर्स को कोई समस्या है तो वह अपनी आपत्ति बता सकता है और अगर कंपनी उसका जवाब नहीं दे पाती तो कस्टमर्स को उसका पैसा दे दिया जाएगा।'
जावेद अनवर बिना वक्त बर्बाद किए आपको बताते हैं कि मोटोरोला मोटो E गजब का स्मार्टफोन है। नहीं, यह आईफोन 5S जैसा चकाचौंध नहीं करता है और न ही इसमें गैलक्सी S5 जैसे ढेरों फीचर्स हैं। 7000 रुपए की कीमत पर इसे ऐसा फोन होना चाहिए, जो उन लोगों को बेसिक लेकिन बिना कोई दिक्कत वाला स्मार्टफोन एक्स्पीरियंस दे सके, जो फोन पर 10 हजार रुपए से ज्यादा पैसे नहीं खर्च कर सकते। और मोटो E ठीक ऐसा ही फोन है। यह न केवल बढ़िया स्मार्टफोन एक्स्पीरियंस देता है, बल्कि कुछ मामलों में यह महंगे स्मार्टफोन्स से भी आगे निकल जाता है। हां, मोटो E में कुछ चीजों की कमी भी है। हम आपको इस लंबे रिव्यू में बताएंगे कि यह किन मामलों में बेहतरीन है और कहां पर यह पिछड़ जाता है। लेकिन अगर आप फोन खरीदने की जल्दबाजी में हैं, तो यह फोन खरीद सकते हैं। मोटो E पैसा-वसूल फोन है। आइए, अब मोटो E को गहराई से देखते हैं... बिल्ट और डिजाइन पिछले साल जब मोटोरोला ने प्रीमियम फोन मोटो X से अपने स्मार्टफोन बिज़नस में नई जान डाली थी, तो शायद उसने अपने सभी फोन्स में यही डिजाइन इस्तेमाल करने का फैसला कर लिया था। मोटो X में घुमावदार किनारे हैं और पीछे के हिस्से में कर्व है। प्राइमरी कैमरा पर गोल ग्लास कवर है और उसके चारों ओर मेटल रिंग है। कैमरे के नीचे मोटोरोला लोगो है। मोटो X के कुछ महीनों बाद मोटो G लॉन्च हुआ, जिसमें मोटो X जैसी डिजाइन थी, हालांकि इसकी फिनिश और बिल्ड क्वॉलिटी मेनस्ट्रीम फोन्स जैसी थी। मोटो E भी इसी रास्ते पर आया है। यह मोटो X और मोटो G जैसा दिखता है। फिर भी यह डिजाइन स्पेसिफिकेशंस और बिल्ड क्वॉलिटी के मामले में साफ तौर पर बजट फोन है। पीछे की तरफ कर्व की वजह से अपने सबसे मोटे पॉइंट (बीच में) पर मोटो E 12.3 मिलीमीटर मोटा है, जिससे यह दुबले-पतले मोटो X (10.4 mm मोटाई) और उससे कुछ ही मोटे मोटो G (11.6 mm मोटाई) के मुकाबले मोटा है। इसका वजन 142 ग्राम है, जो कि 4.3 इंच स्क्रीन वाले फोन के लिए ज्यादा लगता है। इसकी बिल्ड क्वॉलिटी मोटो G या मोटो X जैसी नहीं है। लेकिन सारी चीजों को एक साथ देखना चाहिए। इस कीमत पर मोटो E काफी अच्छा फोन है। प्लास्टिक बैक कवर पर मैट फिनिश है और यह छूने में सॉफ्ट लगता है। इसे हटाने पर सिम-कार्ड और माइक्रो-एसडी कार्ड स्लॉट्स मिलते हैं, हालांकि बैटरी नहीं निकाली जा सकती है। घटिया ग्लॉसी प्लास्टिक इस्तेमाल करने वाले फोन्स के मुकाबले मोटो E बहुत अच्छा फोन लगता है। पूरी बिल्ड क्वॉलिटी बाकी कंपनियों के 10 हजार रुपए तक के फोन्स से एक कदम आगे है। मोटो E की स्क्रीन पर मजबूत ग्लास - गरिला ग्लास वर्ज़न 3 - है। मेनस्ट्रीम और बजट फोन्स में यह मुश्किल से ही मिलता है। गरिला ग्लास की वजह से फोन में सॉलिड फील आता है। पतला और हल्का न होने के बावजूद कॉम्पैक्ट साइज, कर्व्ड बैक कवर और घुमावदार किनारों की वजह से मोटो E को पकड़ना और इस्तेमाल करना काफी आसान है। डिस्प्ले बढ़िया स्क्रीन महंगी पड़ती है, इसलिए कंपनियां बजट फोन्स में घटिया स्क्रीन इस्तेमाल करती हैं। मोटोरोला ने इस ट्रेंड को बदलते हुए मोटो E में ऐसी स्क्रीन का इस्तेमाल किया, जो फोन की कीमत के लिहाज से काफी अच्छी है। मोटो E में 540x960 पिक्सल्स (540p) रेजॉलूशन वाली 4.3 इंच स्क्रीन है। यह महंगे फोनों की 720p या 1080p स्क्रीन्स जितनी शार्प तो नहीं है, लेकिन आप इसे एकदम करीब से न घूरें, तो मोटो E की स्क्रीन पर टेक्स्ट और फोटो पर्याप्त क्लियर दिखते हैं। इस पर रंग अच्छे दिखते हैं और व्यूइंग ऐंगल्स भी अच्छे हैं। फोन पर फिल्में देखना भी अच्छा लगता है क्योंकि फिल्म देखते हुए फोन को घुमाने या सिर हिलाने पर भी इमेज खास डिस्टॉर्टड नहीं होती। जब तक आप सीधे धूप की रोशनी में स्क्रीन पर कुछ पढ़ने की कोशिश न करें, तब तक आप मोटो E की स्क्रीन के ब्राइटनेस से संतुष्ट रहेंगे। सॉफ्टवेयर मोटो E ऐंड्रॉयड 4.4.2 किटकैट पर चलता है, जो कि इसके लॉन्च होने के वक्त तक का लेटेस्ट ऐंड्रॉयड है। दूसरी कंपनियों से अलग मोटोरोला ने मोटो E में ऐंड्रॉयड का अगला बड़ा अपडेट देने का वादा किया है। मोटोरोला में प्रॉडक्ट्स के वाइस प्रेज़िडेंट पुनीत सोनी ने हमसे बताया कि कंपनी कम से कम 18 महीने तक सॉफ्टवेयर अपडेट के मामले में फोन को सपॉर्ट देगी। उन्होंने वादा किया कि इस अवधि में न होने पर भी मोटोरोला मोटो E को ऐंड्रॉयड के अगले वर्ज़न का अपडेट देगी। पिछले साल से मोटोरोला अपनी डिवाइसेज़ में ऐंड्रॉयड का लगभग स्टॉक (प्योर) वर्ज़न इस्तेमाल कर रही है। इस वजह से मोटो E भी नेक्सस फोन जैसा हो जाता है। लॉन्चर और लॉक स्क्रीन कमोबेश एक जैसे हैं। ऐंड्रॉयड का वर्चुअल असिस्टेंट गूगल नाउ बिना किसी दिक्कत के काम करता है। ऐंड्रॉयड कीबोर्ड और वॉइस सर्च भी अच्छे से काम करते हैं। ऑन-स्क्रीन बटन्स - होम, बैक और मल्टिटास्किंग - नेक्सस डिवाइसेज़ की तरह काम करते हैं। यह उन कंपनियों की तुलना में काफी अलग (अच्छे मायनों में) है, जो अपने फोन्स में यूज़र इंटरफेस, फीचर सेट, नैविगेशन बटन और ऐंड्रॉयड की बाकी चीजों में बहुत बदलाव करती हैं। स्टॉक ऐंड्रॉयड के अलावा मोटोरोला कुछ यूनीक ऐप्स देती है। इसमें एक अलर्ट ऐप है, जो इमर्जेंसी की हालत में आपके कॉन्टैक्ट्स को अलर्ट कर सकेगा। एक असिस्ट ऐप है, जो आपका शेड्यूल मॉनिटर कर सकता है और आपके मीटिंग में होने या सोने के दौरान फोन को साइलंट मोड पर डाल सकता है। कैमरा मोटोरोला ने सस्ती, घटिया स्क्रीन इस्तेमाल न करने का फैसला किया, तो शायद कैमरा ही चीज थी, जिसने फोन की कीमत कम रखने में काफी मदद की। फटॉग्रफी के शौकीन लोग मोटो E से खुश नहीं होंगे। इसमें फ्रंट कैमरा नहीं है, इसलिए आप बिना शीशे के सामने खड़े हुए इससे सेल्फी नहीं खींच पाएंगे। प्राइमरी कैमरा 5 मेगापिक्सल्स का है, जो कि एक बजट फोन के लिए अच्छा है। लेकिन हम पहले भी बता चुके हैं कि केवल पिक्सल्स बहुत ज्यादा मायने नहीं रखते। मोटो E में न तो फ्लैश है, न ही ऑटो फोकस। अगर आप पोर्टेट या दोस्तों की तस्वीरें खींच रहे हैं, तो फिक्स्ड फोकस से ज्यादा दिक्कत नहीं होगी, लेकिन जब आप क्लोज़-अप्स खींचेंगे, तो इससे दिक्कत होगी। मोटो E को बहुत नजदीक के ऑब्जेक्ट पर फोकस करने में दिक्कत होती है। मोटो E से बढ़िया रोशनी में लिए गए फोटोज़ में नॉइस नजर आया और रंग थोड़े कृत्रिम रूप से प्रभावशाली लगे। कैमरे ने बहुत डीटेल्स भी नहीं लीं और इमेज को शार्प बनाकर इसकी भरपाई करने की कोशिश की। कुल मिलाकर बहुत अच्छा रिजल्ट नहीं मिला। कम रोशनी वाली तस्वीरों में भी नॉइस थी। इस कीमत के दूसरे फोन्स के कैमरों की तुलना में मोटो E का काम औसत है। ज्यादातर वक्त आप फोटो खींचकर फेसबुक या ट्विटर पर शेयर कर सकते हैं, लेकिन यह उम्मीद मत करिए कि यह महंगे स्मार्टफोन्स जितने क्लियर और चमकदार फोटो लेगा। मोटो E के कैमरे में एक अच्छा फीचर यह है कि आप एरिया सिलेक्ट करके एक्स्पोज़र बदल सकते हैं। कम रोशनी में इससे काफी मदद मिलती है। इससे 480p विडियो शूट किया जा सकता है। विडियो रिकॉर्डिंग अच्छी है। 480p के बावजूद अच्छी रोशनी में इससे साफ और काम लायक विडियो फुटेज शूट किए जा सकते हैं। परफॉर्मेंस मोटो E में 1.2 गीगाहर्त्ज ड्यूल-कोर प्रोसेसर है। इसमें एक जीबी रैम, 4 जीबी इंटरनल मेमरी (यूज़र के लिए 2.2 जीबी उपलब्ध) और 32 जीबी तक माइक्रो-एसडी कार्ड स्लॉट है। एक जीबी रैम के अलावा मोटो E के हार्डवेयर में कोई और आश्चर्यजनक बात नहीं है। मोटोरोला ने सॉफ्टवेयर को अच्छे से ऑप्टिमाइज़ किया है। रोजमर्रा के इस्तेमाल में मोटो E की परफॉर्मेंस हमें बहुत अच्छी लगी। ब्राउज़िंग के दौरान वेबपेज पर पिंच-टु-ज़ूम बहुत स्मूदली काम करता है। ऐप्स के बीच स्विचिंग में हमें कोई दिक्कत नहीं हुई। फेसबुक और ट्विटर जैसे ऐप्स में स्क्रॉलिंग के दौरान भी परफॉर्मेंस स्मूद रही। फिर भी मोटो E मोटो G या दूसरे हाई-एंड फोन्स जितना तेज महसूस नहीं होता। कभीकभार आप हल्की सी रुकावट (लैग) महसूस कर सकते हैं। लेकिन यह लैग ऐसा नहीं है, जिससे यूज़र के काम पर असर पड़े। डायलर पर क्लिक करने के बाद कॉल लॉग खुलने से पहले आपको कुछ सेकंड का इंतजार नहीं करना पड़ता। मोटो E के गैलरी ऐप में फोटोज़ को तेजी से स्क्रॉल करने में कहीं भी फ्रीज़ नहीं होता है, जैसा कि कई बजट फोन्स में होता है। मोटो E की परफॉर्मेंस 15 हजार रुपए से कम में बिकने वाले ज्यादातर ऐंड्रॉयड फोन्स से अच्छी है। 10 हजार रुपए से कम में ऐसा कोई ऐंड्रॉयड फोन नहीं है, जो इसके बराबर परफॉर्मेंस दे सके। परफॉर्मेंस से ज्यादा अच्छी बात यह है कि मोटो E लगभग वह सभी काम कर सकता है, जो कोई महंगा ऐंड्रॉयड फोन कर सकता है। इसके जीपीएस की परफॉर्मेंस बहुत अच्छी है, जो कि मेनस्ट्रीम फोन्स में मुश्किल से ही मिलती है। यह यूज़र को गूगल मैप्स और रनकीपर जैसे ऐप्स इस्तेमाल करने की सुविधा देता है। इस पर 720p विडियो चलाए जा सकते हैं और कुछ मामलों में 1080p फाइल्स भी। यह यूज़र को फेसबुक, जीमेल, ट्विटर, यूट्यूब इस्तेमाल करने में वैसा ही एक्स्पीरियंस देता है, जैसा कि महंगे फोन देते हैं। मोटो E 2 सिम कार्ड सपॉर्ट करता है। 3G और वाई-फाई पर इसकी स्पीड से हम संतुष्ट हुए। बैटरी लाइफ भी अच्छी है। फोन में 1980mAh बैटरी है। एक बार के चार्ज में 3G कनेक्शन इस्तेमाल करते हुए मोटो E 15-16 घंटे चल जाता है, जो कि औसत से ज्यादा है। गेमिंग सबसे पहले आंकड़े: ग्राफिक परफॉर्मेंस मापने वाले 3D मार्क में मोटो E ने 3700 पॉइंट स्कोर किया। यह HP स्लेट 6 और लेनोवो वाइब X के स्कोर से ज्यादा है, जबकि इन दोनों की कीमतें 20 हजार रुपए से ज्यादा हैं। इसका स्कोर नेक्सस 7 (2012) के स्कोर से भी ज्यादा रहा। एक बजट फोन के लिए यह बहुत प्रभावशाली परफॉर्मेंस है। इस्तेमाल करने में भी हमने मोटो E की परफॉर्मेंस बहुत अच्छी पाई। हमने इस पर ग्राफिक सेटिंग्स हाई रखते हुए अस्फाल्ट 8 खेला, जो बहुत भारी गेम है। हमें इसमें कभी-कभार हल्के लैग महसूस हुए, तो हमने ग्राफिक्स सेटिंग मीडियम कर दिया, जिस पर गेम स्मूद चला। ऐंग्री बर्ड्स गो और टेम्पल रन जैसे गेम मोटो E पर बहुत आसानी से चले। हो सकता है कि भविष्य में आने वाले कुछ भारी गेम्स मोटो E पर न चल पाएं, लेकिन अभी के ज्यादातर गेम्स इस पर चल सकते हैं और अगर आप ऐंग्री बर्ड्स ऐंड फ्रेंड्स के दीवाने हैं, तो आपको इस पर खेलते हुए काफी मजा आएगा। नतीजा जैसा कि हमने पहले कहा था, 6999 रुपए की कीमत पर मोटो E पैसा-वसूल फोन है। 10 हजार रुपए से कम में ऐसा कोई ऐंड्रॉयड फोन नहीं है, जो इतना अच्छा हो। मोटो E के दो कॉम्पिटिटर - नोकिया लूमिया 520 और स्पाइस MI-515 - हैं। दोनों की अपनी दिक्कतें हैं। लूमिया 520 ऐंड्रॉयड डिवाइस नहीं है। परफॉर्मेंस के मामले में मोटो E से इसकी तुलना की जा सकती है, लेकिन जीमेल, यूट्यूब, ब्राउज़िंग और गेमिंग एक्स्पीरियंस के मामले में यह मोटो E से कमतर है। इसके अलावा ऐंड्रॉयड डिवाइस ज्यादा ऐप्स इस्तेमाल कर सकते हैं। स्पाइस MI-515 भी प्रभावित करने वाला फोन है। इसकी परफॉर्मेंस मोटो E जैसी ही है। लेकिन यह करीब एक साल पुराना है, ऐंड्रॉयड के पुराने वर्ज़न पर चलता है और शायद अपडेट भी नहीं होगा। इसकी बिल्ट क्वॉलिटी संदिग्ध है। लूमिया 520 और MI-515 दोनों की कीमत मोटो E से करीब डेढ़ हजार रुपए ज्यादा है। 10 हजार रुपए से कम का फोन चाहने वालों के लिए मोटो E एक तरह से पूरा पैकेज है। कैमरा और कम इंटरनल स्टॉरेज (अगर आप कई गेम्स इंस्टॉल करते हैं, तो इसकी वजह से दिक्कत हो सकती है) को छोड़ दें, तो इसमें हर चीज अच्छी है। यह महंगे फोन्स की कतार में नहीं है, लेकिन अगर एक अच्छा बजट ऐंड्रॉयड फोन चाहते हैं, तो आपका इंतजार खत्म हो चुका है। आप निश्चित तौर पर मोटो E खरीद सकते हैं। खूबियां शानदार परफॉर्मेंस लंबी बैटरी लाइफ स्मूद ऐंड्रॉयड एक्स्पीरियंस इस सेगमेंट में सबसे अच्छीस्क्रीन कमियां फ्रंट कैमरा नहीं औसत रियर कैमरा कम इंटरनल स्टॉरेज
नई दिल्ली चाइनीज स्मार्टफोन निर्माता कंपनी वीवो जल्द ही अपना नया स्मार्टफोन वीवो एक्सप्ले 5 लॉन्च करने वाली है। कंपनी के द्वारा जारी एक टीजर पोस्ट के मुताबिक इस फ्लैगशिप स्मार्टफोन को 1 मार्च को लॉन्च किया जाएगा। इस स्मार्टफोन की सबसे खास बात है कि यह दुनिया का 6जीबी रैम वाला पहला स्मार्टफोन होगा। वीवो एक्सप्ले 5 में पावरफुल स्नैपड्रैगन 820 प्रोसेसर दिया जाएगा। फोन की क्वॉड एचडी ड्यूल कर्व्ड स्क्रीन 6 इंच की होगी। कैमरे की बात करें तो इसमें 16 मेगापिक्सल का रियर कैमरा और 8 मेगापिक्सल का सेल्फी कैमरा दिया जाएगा। फोन की 4,300mAh की दमदार बैटरी लंबे समय तक परेशानी से दूर रखेगी। कंपनी ने फिलहाल इस फोन के बारे में बहुत अधिक जानकारी नहीं दी है लेकिन यह तय है कि इस स्मार्टफोन की 6 जीबी रैम आपको शानदार अनुभव कराएगी। स्मार्टफोन के हैंग होने की समस्या से भी काफी हद तक छुटकारा मिल जाएगा। फिलहाल यह फोन भारत में लॉन्च नहीं किया जाएगा लेकिन उम्मीद है कि कंपनी जल्द ही इसे भारत में भी लाएगी।
सैमसंग के स्मार्टफोन Galaxy S8 की लॉन्चिंग के लिए उल्टी गिनती शुरू हो गई है। कंपनी ने यूट्यूब पर अपने अपकमिंग स्मार्टफोन का टीज़र जारी किया है। इस विडियो को सैमसंग मोबाइल कोरिया ने कोरिया के लोगों के लिए पोस्ट किया है। इस विडियो में स्मार्टफोन की '8' की ब्रैंडिंग दिखती है। साथ ही बताया गया है कि 30 मार्च को साउथ कोरिया में 'अनबॉक्स्ड' नाम के इवेंट में लॉन्च करेगी। कंपनी इस डिवाइस को अमेरिका में पहले लॉन्च करेगी। 29 मार्च को न्यू यॉर्क में 'अनपैक्ड' नाम के इवेंट में इसे लॉन्च किया जाएगा। विडियो में एक शख्स को स्मार्टफोन की शेप वाले दरवाजे को खोलते हुए दिखाया गया है जो स्पेस में खुलता है। कंपनी ने फोन के बारे में ज्यादा जानकारी तो इस विडियो में नहीं दी है मगर इस हफ्ते उसने बताया था कि नए फ्लैगशिप में ऐपल के सीरी का राइवल बिक्स्बी (Bixby) वर्चुअल असिस्टेंट होगा। वॉइस आधारित इस बिक्स्बी डिजिटल असिस्टेंट का मुकाबला ऐपल सीरी के अलावा गूगल असिस्टेंट, माइक्रोसॉफ्ट कॉर्टना और ऐमजॉन अलेक्सा से होगा। बिक्स्बी की मदद से लोग अपने स्मार्टफोन पर वे सभी काम वॉइस कमांड्स के जरिए कर पाएंगे, जिन्हें फिंगर्स से किया जा सकता है। गैलक्सी एस8 का टीज़र विडियो देखें: इंग्लिश में पढ़ें: Samsung Galaxy S8 smartphone teased in YouTube video ad
जापान की कंपनी सैंसुई ने भारत में Horizon 1 नाम से नया स्मार्टफोन लॉन्च किया है। 4G VoLTE सपॉर्ट करने वाले इस स्मार्टफोन को बजट सेगमेंट में उतारा गया है। जानें, क्या है इसमें खास: ऐंड्रॉयड 6.0 मार्शमैलो पर रन करने वाले Sansui Horizon 1 में 4.5 इंच का FWVGA डिस्प्ले लगा है जिसका रेजलूशन 480 x 854 पिक्सल्स है। इसमें 1.3 GHz का स्प्रेडट्रम SC9832 क्वॉड-कोर प्रोसेसर के साथ 1GB रैम लगाई गई है। स्मार्टफोन की इंटरनल मेमरी 8 जीबी है और 64 जीबी तक का माइक्रोएसडी कार्ड भी इसमें लगाया जा सकता है। कैमरे की बात करें तो इस स्मार्टफोन का बैक कैमरा 5 मेगापिक्सल है जिसमें ऑटोफोकस और 30 fps विडियो रिकॉर्डिंग है। इसमें स्लो मोशन रिकॉर्डिंग, GIF, पैनरमा, HDR और नाइट मोड भी दिए गए है। फ्रंट कैमरा 3.2 मेगापिक्सल है। 2000 mAh बैटरी वाला यह स्मार्टफोन 4G VoLTE, वाई-फाई, ब्लूटूथ, जीपीएस और माइक्रो-यूएसबी सपॉर्ट करता है। इसमें पैनिक बटन भी दिया गया है जिसे दबाने पर इमर्जेंसी कॉन्टैक्ट्स को जीपीएस लोकेशन के साथ अलर्ट भेज दिया जाता है। काले और गोल्ड रंग के वेरियंट्स में लॉन्च किए गए इस स्मार्टफोन की कीमत 3,999 रुपये रखी गई है। इसे सिर्फ फ्लिपकार्ट से खरीदा जा सकता है।
आशीष पाण्डे, बार्सिलोना मोबाइल वर्ल्ड कांग्रेस में पहले दिन लेनोवो, सोनी समेत तमाम बड़ी कंपनियों ने अपने नए फोन लॉन्च किए। एलजी ने मॉड्यूलर डिजाइन वाला फ्लैगशिप G5 एक दिन पहले ही लॉन्च किया। लेनोवो K5 और K5 प्लस लेनोवो ने 10 हजार रुपये के आसपास की रेंज में दो नए फोन K5 और K5 प्लस लॉन्च किए, जो A6000 प्लस सीरीज को रिप्लेस करेंगे। दोनों में 5 इंच के डिस्प्ले लगे हैं। K5 में एचडी है और K5 प्लस में फुच एचडी। K5 में 1.2 गीगा हर्त्ज ऑक्टा कोर प्रोसेसर है, जबकि K5 प्लस में 1.5 गीगा हर्त्ज। बाकी सभी फीचर दोनों में समान हैं। 2 जीबी रैम, 16 जीबी रॉम वाले इस फोन में रिप्लेस किया जा सकने वाला अल्यूमीनियम कवर है यानी कम दाम में मेटल फोन। डॉल्बी एटमॉस से यह एंटरटेनमेंट डिवाइस के तौर पर खुद को पेश करता है। ग्लोबल प्राइस 149 डॉलर (10,225 रुपये) है और मार्च में यह बिक्री के लिए आएगा। सोनी X सोनी ने X सीरीज में दो डिवाइस X और X वन पेश किए। X में हाइब्रिड फोकस का फीचर है जो फोटो खींचते हुए मूव कर रहे ऑब्जेक्ट को भी फोकस कर सकता है। यानी क्लिक करने और पिक्चर बनने में जो अंतर आता है, उस दौरान यह मूविंग ऑब्जेक्ट की लोकेशन का अनुमान लगा लेता है। इसमें एचडी डिस्प्ले और स्नैपड्रैगन 650 प्रोसेसर है। X1 इससे सस्ती डिवाइस होगी, जिसमें 720 पिक्सल डिस्प्ले है। इसमें डिस्प्ले फोन के आखिरी कोने तक है यानी जीरो बेजल। X1 के कैमरे 13 और 8 एमपी के हैं, जबकि X में 23 और 13 मेगापिक्सल के कैमरे लगे हैं। इनकी प्राइसिंग का इंतजार है। वावे मेटबुक चाइनीज कंपनी वावे की यह नोटबुक माइक्रोसॉफ्ट की सरफेस सीरीज के लिए असली चैलेंजर हो सकती है। बस 640 ग्राम की स्लीक, मेटल बॉडी, विंडोज 10, इंटेल सिक्स्थ जेनरेशन 3.1 गीगा हर्त्ज डुअल कोर प्रोसेसर के साथ 128 से 512 जीबी एसएसडी स्टोरेज इसके फीचर हैं। स्टाइलस के अलावा यह मेट डॉक के साथ आती है, जो यूएसबी पोर्ट और एचडीएमआई कनेक्टिविटी देता है। सरफेस प्रो जैसे लुक्स हैं।
इंस्टाग्राम ने अपने यूजर्स को एक नया फीचर दिया है। अब यूजर्स लाइव ब्रॉडकास्ट खत्म होने पर अपने फोन पर लाइव विडियोज़ को सेव कर सकते हैं। कंपनी ने बताया है कि ऐप से वे पहले की ही तरह गायब हो जाएंगे। कंपनी ने ब्लॉग पोस्ट में लिखा है, 'आज से आपको ब्रॉडकास्ट खत्म होने पर लाइव विडियो को सेव करने का ऑप्शन मिलेगा। लाइव विडियो ऐप से तो हट जाएंगे मगरआप इन्हें अपने डिवाइस पर सेव करके बाद में फिर से देख सकते हैं। खासकर तब, जब लाइव ब्रॉडकास्ट के दौरान कोई मजेदार घटना हुई हो और आप उसे सहेजना चाहते हों।' ऐसे सेव करें लाइव विडियो: लाइव विडियो एंड होने पर आपको अपर राइट कॉर्नर पर Save पर टैप करना होगा। इससे आप विडियो को अपने मोबाइल डिवाइस पर सेव कर पाएंगे। सिर्फ विडियो सेव होगा, इसके कॉमेंट्स, लाइक्स या अन्य कोई इंटरैक्शंस सेव नहीं होंगे। सेव करने के बाद Done टैप करकें और यह आपके कैमरो रोल में सेव हो जाएगा। लाइव विडियो सेव करने का ऑप्शन iOS और ऐंड्रॉयड यूजर्स दोनों के लिए उपलब्ध है। यह फीचर आपको 10.12 वर्जन में मिलेगा। इंग्लिश में पढ़ें: Instagram now lets you save live videos, here’s how
ZTE के ब्रैंड नूबिया ने अपनी Z सीरीज का लेटेस्ट स्मार्टफोन Nubia Z17 mini लॉन्च किया है। चीन में लॉन्च किए गए इस स्मार्टफोन की खासियत है इसमें लगा ड्यूल-बैक कैमरा सेटअप। जानें, क्या हैं इसके अन्य स्पेसिफिकेशंस और दाम कितना है: मेटल यूनिबॉडी डिजाइन वाले Nubia Z17 mini के बेजल्स बहुत पतले हैं। बैक में ड्यूल कैमरा सेटअप है और टॉप लेफ्ट साइड पर नूबिया के लोगो के ठीक ऊपर फिंगरप्रिंट सेंसर दिया गया है। फ्रंट में लाल रंग का गोल होम बटन दिया गया है। यह ड्यूल-सिम स्मार्टफोन ऐंड्रॉयड 6.0 मार्शमैलो पर आधारित Nubia UI 4.0 पर रन करता है। इसमें 5.2 इंच का फुल HD डिस्प्ले लगा है, जिसका रेजलूशन 1080 x 1920 पिक्सल्स है। इसमें 2.5 D कर्व्ड ग्लास भी लगा है। ऑक्टा-कोर स्नैपड्रैगन 652 या 653 (मेमरी वेरियंट के आधार पर) प्रोसेसर लगा है। साथ में Adreno 510 GPU और 4GB या 6GB रैम लगी होगी। स्मार्टफोन में ड्यूल बैक कैमरा सेटअप में 13 मेगापिक्सल के कैमरे लगे हैं। एक मोनोक्रोम लेंस है और दूसरा RGB कैप्चर करता है। इसमें Sony IMX258 सेंसर है जिसका अपर्चर f/2.2 है। इसमें OIS और 4K विडियो रिकॉर्डिंग भी है। फ्रंट कैमरा 16 मेगापिक्सल है जिसमें 80 डिग्री वाइड ऐंगल लेंस लगा है। कनेक्टिविटी की बात करें तो यह 4G VoLTE, वाई-फाई, ब्लूटूथ, जीपीएस, एनएफसी और यूएसबी टाइप-सी सपॉर्ट करता है। स्मार्टफोन की इंटरनल मेमरी 64 जीबी है। इसमें 200 GB तक का माइक्रोएसडी कार्ड लगाया जा सकता है। बैटरी 2950 mAh दी गई है जो फास्ट चार्ज सपॉर्ट करती है। 146.65 x 72.5 x 7.45 mm डायमेंशंस वाले इस स्मार्टफोन का वजन 155 ग्राम है। इसके 4 जीबी रैम वाले वर्जन की कीमत 1,699 युआन (करीब 16,000 रुपये) और 6 जीबी रैम वाले का दाम 1,999 युआन (करीब 18,800 रुपये) रखा गया है। भारत में लॉन्च करने को लेकर कंपनी की क्या योजना है, अभी इसकी जानकारी नहीं मिल पाई है।
नई दिल्ली ऐपल ने iPhone और iPhone 7 Plus के लाल रंग के स्पेशल एडिशंस लॉन्च किए हैं। इसके साथ ही कंपनी ने iPhone SE के दो नए मेमरी वेरियंट्स और 9.7 इंच का नया आईपैड लॉन्च किया है। कुछ अन्य प्रॉडक्ट्स के स्पेसिफिकेशंस में भी बदलाव आया है। देखें: नए iPhone 7, iPhone 7 Plus स्पेशल एडिशन आईफोन 7 प्लस ऐपल के ऑथराइज्ड रीसेलर्स से 128 जीबी और 256 जीबी इंटरनल स्टोरेज वेरियंट्स में मिलेगा। इसके 128 जीबी वेरियंट की कीमत 82000 रुपये होगी। कंपनी ने अभी आईफोन 7 और आईफोन 7 प्लस के दूसरे वेरियंट की कीमत का खुलासा नहीं किया है। इन हैंडसेट्स की बिक्री कई देशों में 24 मार्च से शुरू हो जाएगी। भारत में ये अप्रैल में उपलब्ध होंगे। iPhone SE ऐपल ने iPhone SE के दो नए वेरियंट्स भी लॉन्च किए हैं जिनकी इंटरनल मेमरी 32 जीबी और 128 जीबी है। पहले यह 16 जीबी और 64 जीबी स्टोरेज के ऑप्शंस में ही उपलब्ध था। 32 जीबी वेरियंट की कीमत 27,200 रुपये होगी। iPad Mini 4 iPad Mini 4 अब 128 जीबी इंटरनल स्टोरेज के साथ आएगा और इसकी कीमत 34,900 रुपये होगी। इसका 128 जीबी वाई-फाई + सेल्युलर वर्जन 45,900 रुपये का होगा। 9.7 इंच iPad ऐपल ने नया 9.7 का आईपैड भी लॉन्च किया है, जिसमें रेटिना डिस्प्ले है। इसका सिर्फ वाई-फाई कनेक्टिविटी वाला 32 जीबी स्टोरेज वाला वेरियंट 28,900 रुपये का है और वाई-फाई के साथ सेल्युलर कनेक्टिविटी वाला मॉडल 39,900 रुपये का है। नया टैब भारत में अप्रैल में उतारा जाएगा। अमेरिका और कुछ अन्य देशों में यह इसी हफ्ते बिकना शुरू हो जाएगा। ऐपल के नए 9.7 इंच के आईपैड की बॉडी ऐल्यूमिनियम की है और डिस्प्ले का रेजलूशन 2048x1536 पिक्सल्स है। इसमें ऐपल का 64 बिट A9 प्रोसेसर लगा है। साथ में M9 मोशन कोर-प्रोसेसर भी इसमें इस्तेमाल किया गया है। स्मार्टफोन में 8 मेगापिक्सल बैक कैमरा लगा है। यह फुल HD रेजलूशन पर विडियो रेकॉर्डिंग कर सकता है। फ्रंट में 1.2MP कैमरा लगा है जो HD रेकॉर्डिंग कर सकता है। नया आईपैड वाई-फाई, ब्लूटूथ, जीपीएस और LTE सपॉर्ट करता है। इसके होम बटन पर फिंगरप्रिंट सेंसर भी लगा है।
स्नैपचैट के मेसेजिंग ऐप में अपने यूजर्स को पब्लिक के लिए पोस्ट किए गए फोटो और विडियो के जरिए सर्च का नया ऑप्शन दिया है। स्नैपचैट ने यह कदम अपने भारी-भरकम प्रतिद्वंद्वी फेसबुक के उस कदम के बाद उठाया है जिसमें वह अपने यूजर्स को ज्यादा से ज्यादा फोटो लेने और डिजिटल स्टिकर के जरिए एडिट करने के लिए प्रोत्साहित कर रहा है। फेसबुक का यह कदम स्नैपचैट से प्रभावित दिखता है। कंपनी ने अपने एक ब्लॉग पोस्ट में बताया है कि यूजर्स अब मशीन लर्निंग टेक्नॉलजी का इस्तेमाल से न्यू 'Stories' क्रिएट कर सकते हैं। इसके लिए यूजर्स ऐप में दिए गए 'Our Story'ऑप्शन में पोस्ट किए गए फोटो और विडियोज़ को सर्च कर सकते हैं। इन फोटो और विडियोज़ को ही 'स्नैप' के नाम से जाना जाता है। 'Our Story' ऑप्शन स्नैप के 'स्टोरी' फीचर से निकाला गया है जोकि यूजर कॉन्टेंट का स्लाइडशो है जो 24 घंटे बाद गायब हो जाता है। 'Our Story'के जरिए यूजर्स अपनी स्नैप लार्जर पब्लिक कलेक्शन के भाग के रूप में पोस्ट कर सकते हैं जिसे यूजर्स लेटेस्ट अपडेट के जरिए सर्च कर सकेंगे। उदाहरण के लिए, यूजर्स लोकल बास्केटबॉल गेम या पपीज़ जैसे टॉपिक्स पर स्नैप्स को ढूंढने के लिए सर्च फीचर का इस्तेमाल कर सकते हैं। यह सर्च फीचर कुछ शहरों में शुक्रवार से शुरू हो चुका है। बता दें कि स्नैपचैट डिजिटल तरीके से सजाई गई फोटोज़ को सोशल मीडिया पर शेयर करने के लिए युवाओं में विशेष रूप से लोकप्रिय है लेकिन इसे अपने से कई गुना बड़े फेसबुक और फेसबुक के ही स्वामित्व वाले इंस्टग्राम से भारी कॉम्पिटिशन का सामना करना पड़ रहा है। स्नैप ने अपने बयान में कहा है कि स्नैपचैट पर अब यूजर्स दस लाख से भी ज्यादा स्टोरीज़ सर्च कर सकते हैं, साथ ही ऐसा दावा किया जा रहा है कि इस नए फीचर से स्नैपचैट का ऐप ज्यादा आसान हो गया है।
अमेरिकी स्मार्टफोन कंपनी ब्लू ने भारत में नया 4G स्मार्टफोन लॉन्च किया है। ब्लू लाइफ मार्क नाम वाला बैकपैनल पर फिंगरप्रिंट स्कैनर वाला यह स्मार्टफोन ड्यूल-सिम सपॉर्ट करता है। यह ऐंड्रॉयड 5.1 लॉलिपॉप पर रन करता है। इमें 5 इंच का एचडी (720x1280 पिक्सल्स) आईपीएस डिस्प्ले। इसमें 1.3 GHz का क्वॉड-कोर मीडियाटेक MT6735 प्रोसेसर लगा है। इसके साथ 2जीबी रैम लगाई गई है। इस स्मार्टफोन में 13 मेगापिक्सल ऑटोफोकस रियर कैमरा लगा है, जिसका अपर्चर f/2.0 है। इसमें ब्लू ग्लास फिल्टर और एलईडी फ्लैश भी है। फ्रंट कैमरा 5 मेगापिक्सल है। इंटनरल मेमरी 16जीबी है, जिसे माइक्रोएसडी कार्ड से 64जीबी तक बढ़ाया जा सकता है। ब्लू लाइफ मार्क 3जी, वाई-फाई, ब्लूटूथ, माइक्रो-यूएसबी और ओटीजी सपॉर्ट करता है। इसमें 2300 mAh की बैटरी लगी है। कंपनी ने इसकी कीमत 8,999 रुपये रखी है। यह स्लेट ग्रे, वाइट और गोल्ड कलर वैरियंट्स में उपलब्ध है। यह ऐमजॉन इंडिया पर उपलब्ध है।
गिल्डफर्ड साउथ लंदन के कस्बे गिल्डफर्ड में दुनिया का सबसे तेज सेलफोन नेटवर्क तैयार करने का काम चल रहा है। यह नेटवर्क 4G से 100 गुना तेज होगा। इतना फास्ट कि लोग सिर्फ 5 सेकंड में पूरी मूवी डाउनलोड कर सकेंगे। न्यू यॉर्क टाइम्स की रिपोर्ट के मुताबिक सैमसंग और फुजित्सु जैसी दुनिया की कई बड़ी टेक कंपनियों के साथ मिलकर यूनिवर्सिटी ऑफ सरे 5G वायरलेस टेक्नॉलजी विकसित कर रही है। इसकी स्पीड अभी मौजूद वायरलेस इंटरनेट की स्पीड से 100 गुना तेज होगी। वायरलेस टेक्नॉलजी की पांचवीं जेनरेशन या 5G पर चल रहा यह काम 2018 की शुरुआत तक पूरा होने की उम्मीद है। इससे लोग स्मार्टफोन या टैब्स पर 5 सेकंड में पूरी मूवी डाउनलोड कर पाएंगे। अभी 4G नेटवर्क पर इस काम में 8 मिनट लगते हैं। । यूनिवर्सिटी के 5G प्रॉजेक्ट पर नजर रखने वाले रिसर्च सेंटर के डायरेक्टर रहीम तफाजली कहते हैं, 'लैब में तो यह टेक्नॉलजी काफी हद तक काम कर रही है। कैंपस में 70 पावरफुल रेडियो ऐंटेना लगाए गए हैं।' तफाजली और उनकी टीम के सदस्य इस प्रॉजेक्ट पर तेजी से काम कर रहे हैं। दुनिया के सबसे बड़े कैरियर AT&T, NTT और DoCoMo इस सर्विस को सबसे पहले यूजर्स को देने की होड़ में शामिल हैं। इस प्रतियोगिता की वजह से इस रिसर्च को काफी फंडिंग मिल रही है। चीन की वावे और स्वीडन की एरिक्सन जैसी कंपनियां भी करोड़ों डॉलर्स दे रही हैं, ताकि कॉन्ट्रैक्ट करके इस टेक्नॉलजी को सबसे पहले पेश कर सकें।
नई दिल्ली स्मार्टफोन बनाने वाली भारतीय कंपनी कार्बन ने दो नए 4G स्मार्टफोन्स लॉन्च किए हैं। इनका नाम है-Aura Sleek 4G और Aura Note 4G. कंपनी ने पिछले साल दिसंबर में Karbonn Aura Note 4G नाम से ही एक स्मार्टफोन लॉन्च किया था मगर वह इसी नाम के नए स्मार्टफोन से अलग था। जानें, क्या खास है नए स्मार्टफोन्स में और इनकी कीमत क्या है: Karbonn Aura Note 4G इस स्मार्टफोन में 5.5 इंच का HD डिस्प्ले लगा है, जिसका रेजलूशन 720 x 1280 पिक्सल्स है। ऐंड्रॉयड 6.0 मार्शमैलो पर रन करने वाले इस स्मार्टफोन में क्वॉड-कोर प्रोसेसर के साथ 2 जीबी रैम दी गई है। ड्यूल-सिम सपॉर्ट करने वाले इस स्मार्टफोन की इंटरनल स्टोरेज 16 जीबी है। इसमें माइक्रोएसडी कार्ड भी इस्तेमाल किया जा सकता है। कार्बन ऑरा नोट 4जी में 5 मेगापिक्सल बैक कैमरा लगा है, जिसके साथ ड्यूल टोन LED फ्लैश दी गई है। बैक कैमरा भी 5 मेगापिक्सल है। कैमरे के नीचे फिंगरप्रिंट सेंसर भी दिया गया है। इसमें 2800 mAh बैटरी लगी है। यह मैट ब्लैक और मेटैलिक शैंपेन कलर्स में लॉन्च किया गया है। इसकी कीमत 6,890 रुपये है। Karbonn Aura Sleek 4G ऐंड्रॉयड 6.0 मार्शमैलो पर रन करने वाले इस स्मार्टफोन में 5 इंच का FWVGA IPS डिस्प्ले लगा है, जिसका रेजलूशन 854 x 480 पिक्सल्स है। इसमें क्वॉड-कोर प्रोसेसर के साथ 1 जीबी रैम लगी है। इंटरनल मेमरी 8 जीबी है और माइक्रोएसडी कार्ड भी लगाया जा सकता है। स्मार्टफोन का बैक कैमरा 5 मेगापिक्सल है और 2 मेगापिक्सल फ्रंट कैमरा। बैक कैमरे के साथ LED फ्लैश दी गई है। बैटरी 2000 mAh है। यह शैंपेन वाइट, ग्रे और ब्लैक कलर वेरियंट्स में लॉन्च किया गया है। इसकी कीमत 5,290 रुपये रखी गई है।
नई दिल्ली चीन की स्मार्टफोन कंपनी जियोनी ने अपना लेटेस्ट स्मार्टफोन Gionee A1 लॉन्च कर दिया है। गोल्ड और ब्लैक कलर्स में उतारा गया यह स्मार्टफोन 31 मार्च से सभी रीटेल स्टोर्स पर उपलब्ध होगा। कंपनी ने इसकी कीमत नहीं बताई है मगर स्पेसिफिकेशंस पर नजर डालें तो इसका मुकाबला Oppo A57 और Vivo V5 Plus से है। MWC 2017 में लॉन्च यह स्मार्टफोन कंपनी का पहला स्मार्टफोन है जो ऐंड्रॉयड 7.0 नॉगट पर रन करता है। इस ड्यूल-सिम स्मार्टफोन में 5.5 इंच का फुल HD डिस्प्ले है, जिसका रेजलूशन 720 x 1280 पिक्सल है। Gionee A1 में मीडियाटेक हीलियो P10 प्रोसेसर के साथ 4GB रैम लगाई गई है। इंटरनल मेमरी 64 जीबी है और 128 जीबी तक का माइक्रोएसडी कार्ड इसमें लगाया जा सकता है। स्मार्टफोन की खासियत है इसमें लगा 16 मेगापिक्सल फ्रंट कैमरा, जिसका अपर्चर f/2.0 है। इसमें 5P लेंस और सेल्फी फ्लैश भी है। इसका बैक कैमरा 13 मेगापिक्सल है, जिसमें ऑटोफोकस दिया गया है। सेल्फी बेहतर आए, इसके लिए इसमें Bokeh सेल्फी फीचर दिया गया है जिससे बैकग्राउंड को ब्लर किया जा सकता है। स्मार्टफोन में फिंगरप्रिंट सेंसर लगा है जो होमबटन का काम भी करता है। कनेक्टिविटी की बात करें तो यह 4G VoLTE, 3G, वाई-फाई, ब्लूटूथ और जीपीएस सपॉर्ट करता है। फोन में 4100 mAh बैटरी लगी है। इंग्लिश में पढ़ें: Gionee A1 smartphone with 16MP selfie camera, 4,100 mAh battery launched
नई दिल्ली 251 रुपये का स्मार्टफोन 'फ्रीडम 251' लाने वाली कंपनी रिंगिंग बेल्स ने कहा है कि उसने उन 30 हजार लोगों के पैसे लौटा दिए हैं, जिनसे बुकिंग के लिए पैसे लिए गए थे। कंपनी का कहना है कि वह पैसे तभी लेगी, जब फोन डिलिवर करेगी। समाचार चैनल एबीपी न्यूज के मुताबिक कंपनी के एमडी ने बताया कि ग्राहकों को उनका पैसा लौटा दिया गया है। गौरतलब है कि इस स्मार्टफोन के लॉन्च होने से लेकर अब तक कई तरह के सवाल उठ चुके हैं। सबसे बड़ा सवाल यही है कि कंपनी इतने कम दाम में कैसे स्मार्टफोन बेच रही है। कंपनी ने खुद माना है कि इस स्मार्टफोन को बनाने का खर्च 2000 रुपये के करीब है। फिर इसे कम दाम में बेचने को लेकर वह जो थिअरी पेश कर रही है, वह भी एक्सपर्ट को हज़म नहीं हो रही है। टेलिकॉम मिनिस्ट्री ने भी कहा है कि वह कंपनी पर नजर रख रही है। साथ ही मीडिया रिपोर्ट्स के मुताबिक ED भी कंपनी के खातों की जांच कर रहा है। रिंगिंग बेल्स पर एक बीपीओ कंपनी ने भी पैसे न चुकाने और फर्जीवाड़ा करने का आरोप लगाया है। इसके अलावा मीडिया को किसी और कंपनी का स्मार्टफोन दिखाने को लेकर भी कंपनी पर सवाल उठे थे। मैन्युफैक्चरिंग और पेमेंट को लेकर गोलमोल बातें करने को लेकर भी कंपनी घिरती हुई नजर आई है।
दीपाली गुप्ता, बार्सिलोना फेसबुक के सीईओ मार्क जकरबर्ग भारतीय टेलिकॉम रेग्युलेटर के उस नियम से निराश हैं, जिसके चलते देश में फ्री बेसिक्स स्कीम पर रोक लगा दी गई है। हालांकि, उन्होंने कहा कि सोशल नेटवर्किंग कंपनी इस प्रोग्राम के बाकी पहलुओं पर फोकस जारी रखेगी और साउथ एशिया के इस मुल्क में ज्यादा से ज्यादा लोगों को इंटरनेट से जोड़ने के लिए कोशिश जारी रखेगी। जकरबर्ग ने बार्सिलोना में आयोजित मोबाइल वर्ल्ड कांग्रेस में मीडिया से बातचीत में कहा, 'भारत में हाल में ऐसा नियम पेश किया गया है, जिसमें कहा गया है कि इंटरनेट सर्विसेज के लिए अलग-अलग प्राइस का नियम नहीं होना चाहिए, चाहे आप फ्री में कुछ बेसिक सर्विसेज क्यों न दे रहे हों। इसकी इजाजत नहीं दी जानी चाहिए। लिहाजा, लोगों को इंटरनेट से जोड़ने के हमारे मिशन को निराशाजनक है और यह भारत के लिए झटका है।' उन्होंने बताया कि भारत के घटनाक्रम का बड़ा सबक यह है कि सभी देश अलग-अलग हैं और एक देश में जो चीज काम करती है, वह अन्य देश में सफल नहीं हो सकती। उनका यह भी कहना था कि फेसबुक बाकी देशों में फ्री बेसिक्स सर्विसेज जारी रखेगी, जिसे पहले Internet.org के नाम से जाना जाता रहा है। फेसबुक ने तकरीबन दो हफ्ते पहले भारत में फ्री बेसिक्स की सर्विस बंद कर दी थी। इस सोशल नेटवर्किंग साइट के लिए भारत अमेरिका के बाद दूसरा सबसे बड़ा मार्केट है। इससे पहले टेलिकॉम रेग्युलेटरी अथॉरिटी ऑफ इंडिया (ट्राई) ने डेटा सर्विसेज के लिए अलग-अलग प्राइसिंग का सिस्टम खारिज कर दिया था और इसके दायरे में फ्री में दिए जाने वाली सर्विसेज भी शामिल हैं। इसके बाद फेसबुक की भारत में मैनेजिंग डायरेक्टर कीर्थिगा रेड्डी ने ऐलान किया कि वह 6 साल यहां रहने के बाद फिर से अमेरिका जा रही हैं। हालांकि, फेसबुक ने इससे इनकार किया था कि उनकी अमेरिका वापसी का संबंध भारत में फ्री बेसिक्स पर बैन से है। जहां फेसबुक का कहना है कि फ्री बेसिक्स का मकसद गरीब लोगों को इंटरनेट से जोड़ना है, वहीं इसके आलोचकों की राय में यह चुनिंदा वेबसाइट्स या ऐप्स मुहैया कराता है, जो नेट न्यूट्रैलिटी के कॉन्सेप्ट का उल्लंघन है। भारत में फ्री बेसिक्स बंद करने के फेसबुक के फैसले को देश में पहुंच बढ़ाने की सोशल नेटवर्किंग साइट की कोशिशों में झटके के तौर पर देखा जा रहा है। भारत में फेसबुक के 13.8 करोड़ ऐक्टिव यूजर हैं और इस मामले में अमेरिका के बाद यह मुल्क पूरी दुनिया में दूसरे नंबर पर है। लिहाजा, फेसबुक के लिए यह इंपॉर्टेंट मार्केट है।
हर साल की तरह शाओमी इस साल भी Mi Fan Festival का आयोजन कर रही है। इसके तहत कंपनी 6 अप्रैल को अपने स्मार्टफोन्स और अक्सेसरीज़ पर डिस्काउंट देगी। ग्राहक कंपनी की वेबसाइट और Mi Store ऐप के जरिए शॉपिंग करके विभिन्न ऑफर्स का लाभ उठा पाएंगे। Mi फैन फेस्टिवल के तहत शाओमी Redmi Note 4 (2GB रैम और 32GB स्टोरेज) को फ्लैश सेल में सिर्फ 1 रुपये में बेचेगी। यह सेल 6 अप्रैल सुबह 10 बजे शुरू होगी। इस वेरियंट की कीमत वैसे 9999 रुपये है। इस सेल में Mi App के जरिये ही भाग लिया जा सकेगा। इसी तरह से 1 रुपये की फ्लैश सेल में 6 अप्रैल को दोपहर 2 बजे Mi Band 2 और Mi Powerbank (10,000 mAh) को भी खरीदा जा सकेगा। 1 दिन के फैन फेस्टिवल के दौरान कंपनी की वेबसाइट या ऐप से Redmi 4A, Redmi 3S Prime, Mi 5 और Mi Max Prime को भी खरीदा जा सकेगा। Redmi 4A का रोज गोल्ड वेरियंट भी इसी दिन बिकेगा। Redmi 3s Prime के यूजर्स सॉफ्ट केस पर 100 रुपये का डिस्काउंट हासिल कर सकेंगे, जिसकी कीमत अभी 349 रुपये है। Mi Max Prime को 0% interest EMI ऑप्शंस में 19,999 रुपये में खरीदा जा सकेगा। Mi 5 की कीमत 24,999 रुपये के बजाय 22,999 हो जाएगी। Mi प्रॉटेक्ट ऐक्सिडेंटल कवरेज प्लान को 200 रुपये के डिस्काउंट के साथ खरीदा जा सकेगा। अक्सेसरीज की बात करें तो शाओमी Mi Air Purifier 2 और Mi Air Purifier Filer पर 500 रुपये का डिस्काउंट देगा। Mi VR Play को 100 रुपये में खरीदा जा सकेगा Mi Band (Black), 20000 mAh पावरबैंक, 10000 mAh पावरबैंक और Mi In-Ear Headphones Pro पर भी 100 से 200 रुपये तक का डिस्काउंट मिलेगा। शाओमी अलग-अलग डिवाइस तो बेच ही रही है, बंडल में भी डिस्काउंट दे रही है। Air Purifier बंडल में Mi Air Purifier 2 और Air Purifier Filter को 10,998 रुपये में खरीदा जा सकेगा। होलीडे बंडल में ब्लूटथ स्पीकर, सेल्फी स्टिक और इन-इयर हेडफोन्स (बेसिक मैट) हैं और इस बंडल को 3,497 रुपये में खरीदा जा सकेगा। प्रो बंडल में Mi In-ear headphones Pro HD और 10,000mAh पावरबैंक प्रो को 3,498 रुपये में खरीदा जा सकेगा। Power Bundle में USB केबल के साथ स्टैंडर्ड अडैप्टर और 20000 mAh खरीदा जा सकेगा। एक फिटनस बंडल है जिसमें Mi Band 2 और Mi Capsule इयरफोन्स को 2,598 रुपये में खरीद सकते हैं। कंपनी की साइट से कूछ कूपॉन भी खरीदे जा सकते हैं जो विभिन्न अक्सेसरीज पर 50, 100, 200 और 500 रुपये का डिस्काउंट देंगे।
सीरिया में सक्रिय आतंकी संगठन भारी हथियार, बंदूकें और गोला-बारूद खरीदने के लिए फेसबुक जैसी सोशल मीडिया साइट्स को इस्तेमाल कर रहे हैं। यूके के अखबार 'डेली मिरर' की रिपोर्ट के मुताबिक इस्लामिक स्टेट (ISIS) और अल कायदा के आतंकी फेसबुक के जरिए ऐंटी-एयरक्राफ्ट रॉकेट लॉन्चर भी खरीद सकते हैं, जिससे पैसंजर जेट को गिराया जा सकता है। फेसबुक पर MANPADs या मैन पोर्टेबल एयर डिफेंस सिस्टम भी बिक रहा है। यह मिसाइल लॉन्च नागरिक और सैन्य जेट्स को गिराने की क्षमता रखता है। इसे 'The First Weapons Market in Idlib (सीरिया) Countryside' नाम के पेज पर 67,000 डॉलर में बेचा जा रहा है। इन हथियारों को सीरिया के विद्रोही बेच रहे हैं। न्यूजपेपर ने कहा है कि वहां पर जिस तरह का युद्ध छिड़ा है, उससे ये हथियार आसानी से ISIS के हाथों में पहुंच सकते हैं। इस पेज पर डाली गई पोस्ट में सोवियत इरा का AGS-17 ग्रेनेड लॉन्चर 3,800 डॉलर में बेचा जा रहा है। इन पोस्ट्स में पर आए कॉमेंट्स में से एक में लिखा गया है, 'जल्दी करो दोस्तो, मुझे सायलेंसर वाली एक बंदूक चाहिए।' पेज पर TWO मिसाइल लॉन्च का एक विज्ञापन भी डाला गया है। इसमें दावा किया गया है कि यह अमेरिका के पेंटागन से लाई गई है। इराक और सीरिया में 2011 में शुरू हुए गृहयुद्ध के बाद से CIA ने विवादित रूप से विद्रोही संगठनों को सप्लाई किया था। यूसुफ यासिम नाम का एक ISIS समर्थक ने अपनी प्रोफाइल पर ISIS का झंडा लगाया है और फेसबुक पेज पर थर्मल कैमरा खरीदने की कोशिश कर रहा है। मिरर ने यहपेज फेसबुक को रिपोर्ट किया है और टिप्पणी के लिए संपर्क किया है। आईएसआईएस के साथ मिले हैकर्स ने फेसबुक के फाउंडर मार्क जकरबर्ग और ट्विटर सीईओ जैक डॉर्सी को एक नए विडियो के जरिए धमकी दी थी। यह धमकी सोशल मीडिया साइट्स द्वारा ISIS के खिलाफ उठाए जा रहे कदमों के विरोध में दी गई है। 25 मिनट के विडियो में जकरबर्ग और डॉर्सी की वे तस्वीरें दिखाई गई हैं, जिनमें उनके चेहरे पर गोलियों से छेद किए गए हैं।
अगर अभी आप डेस्कटॉप या लैपटॉप इस्तेमाल कर रहे हैं तो कीबोर्ड पर नजर डालिए। क्या आपको F और J कीज़ कुछ अलग लगीं? आप देख सकते हैं कि इनमें हल्के से उभार दिए गए हैं। क्या आप जानते हैं कि ये क्यों दिए गए हैं? दरअसल F और J बटनों पर ये उभार इसलिए दिए जाते हैं, ताकि आप टाइप करने के लिए कीबोर्ड पर देखे बिना अपनी उंगलियों को सही पोज़िशन में रख सकें। इन उभारों को महसूस करके आप अपने हाथों को टाइप करने की एकदम सही पोजिशन में ला सकते हैं। जिस वक्त आपके बाएं हाथ की इंडेक्स फिंगर F पर होती है, बाकी उंगलियां A, S और D पर होती हैं। दाएं हाथ की इंडेक्स फिंकगर जब J पर होती है तो बाकी उंगलियां K, L और कॉलन (;) पर होती हैं। दोनों हाथों के अंगूठे इस दौरान स्पेस बार पर होते हैं। इस तरह से हाथ रखने पर आप दोनों हाथों से सभी बटनों तक आसानी से पहुंच बना सकते हैं और स्क्रीन पर देखते हुए बिना कीबोर्ड की तरफ देखे तेजी से टाइपिंग कर सकते हैं। इन उभारों का आविष्कार जून ई बॉटिश ने किया था। फ्लोरिडा की रहने वालीं बॉटिश ने इस मॉडिफिकेशन को अप्रैल 2002 में पेटेंट करवाया था।
नई दिल्ली लेनोवो का ब्रैंड मोटोरोला भारत में अपने नए स्मार्टफोन Moto G5 को लॉन्च करने जा रहा है। कंपनी ने इस स्मार्टफोन के लॉन्चिंग इवेंट के लिए मीडिया को इन्वाइट किया है। यह इवेंट 4 अप्रैल को होगा। कंपनी ने Moto G5 से MWC 2017 में पर्दा उठाया था। स्पेन के बार्सिलोना में हुए इवेंट में इसे Moto G5 Plus के साथ पेश किया गया था। Moto G5 Plus को कंनी पहले ही भारत में लॉन्च कर चुकी है। Moto G5 उसी का छोटा वर्जन है। Moto G5 में 5 इंच का फुल HD डिस्प्ले लगा है। यह ऐंड्रॉयड 7.0 नॉगट पर रन करता है। इसमें क्वॉलकॉम स्नैपड्रैगन 430 प्रोसेसर लगाया गया है। इसे 2GB रैम+16GB स्टोरेज और 3GB रैम + 64GB स्टोरेज के दो वेरियंट्स में उतारा गया है। Moto G5 का बैक कैमरा 13 मेगापिक्सल है और इसके साथ ड्यूल LED फ्लैश दी गई है। फ्रंट कैमरा 5 मेगापिक्सल है। स्मार्टफोन में 2800 mAh बैटरी लगाई गई है। यह 4G VoLTE, 3G, वाई-फाई, ब्लूटूथ और GPS सपॉर्ट करता है। इस महीने की शुरुआत में कंपनी ने 14,999 रुपये के शुरुआती दाम पर Moto G5 Plus को लॉन्च किया था। इस स्मार्टफोन के स्पेसिफिकेशंस जानने और रिव्यू पढ़ने के लिए नीचे दिए गए लिंक पर क्लिक करें। रिव्यू: जानें, कैसा है Moto G5 Plus
चीन के मोबाइल मैन्युफैक्चरर ट्रांजिशन होल्डिंग्स की कंपनी आइटेल मोबाइल ने भारत में Wish A41 नाम से नया स्मार्टफोन लॉन्च किया है। 4G VoLTE वाले इस स्मार्टफोन को 5,841 रुपये में लॉन्च किया गया है। जानें, क्या हैं इसके फीचर्स: ऐंड्रॉयड 6.0 मार्शमैलो पर रन करने वाले Itel Wish A41 में 5 इंच का FWVGA डिस्प्ले लगा है, जिसका रेजलूशन 480x854 पिक्सल्स है। इसमें 1.3GHz क्वॉड-कोर प्रोसेसर के साथ 1GB रैम लगाई गई है। Wish A41 की इंटरनल मेमरी 8 जीबी है और 32 जीबी तक का माइक्रोएसडी कार्ड लगाया जा सकता है। इसका बैक कैमरा 5 मेगापिक्सल और फ्रंट कैमरा 2 मेगापिक्सल है। कनेक्टिविटी की बात करें तो यह 4G VoLTE के साथ-साथ वाई-फाई, जीपीएस, ब्लूटूथ और माइक्रो यूएसबी सपॉर्ट करता है। स्मार्टफोन की बैटरी 2400 mAh है। इस स्मार्टफोन में मल्टिपल अकाउंट फीचर दिया गया है जिससे वे पॉप्युलर सोशल मीडिया ऐप्स (वॉट्सऐप, फेसबुक और इंस्टाग्राम) पर दो अलग अकाउंट्स से लॉगइन कर सकते हैं। इसी तरह से स्मार्टकी फीचर भी दिया गया है, जिसके जरिए एक क्लिक से ही स्क्रीनशॉट और पिक्चर्स ले सकते हैं।
6K फोटोज की दुनिया में पैनासॉनिक इंडिया ने अपने लूमिक्स G सीरीज में नया फ्लैगशिप मॉडल GH5 लॉन्च कर दिया है। डिजिटल सिंगल मिररलेस लेंस वाले इस कैमरे को पैनासॉनिक ने नए फिल्ममेकर्स की जरूरतों को देखकर डिजाइन किया है। इस कैमरे से 30 फ्रेम प्रति सेकंड की रफ्तार से 18 मेगापिक्सल की 6k फोटो ली जा सकती है। इसे ऑल वेदर कैमरा बताने वाली पैनासॉनिक ने इसमें ब्ल्यूटूथ और वाई-फाई कनेक्टिविटी जैसे फीचर्स भी दिए है। इससे इंस्टंट शेयरिंग में काफी मदद मिलेगी। यह कैमरा 4K सेगमेंट के पहले कैमरे पैनासॉनिक लूमिक्स GH4 का अपडेटेड वर्जन है। इस बार कैमरे में डस्ट और वॉटर रेजिस्टेंट के साथ फ्रीज रेजिस्टेंट की सुविधा भी दी गई है। इससे हाई ऑल्टिट्यूड में भी इस कैमरे से फोटोग्राफी की जा सकती है। साथ ही कंपनी का दावा है कि कम रोशनी में भी कैमरा अच्छा परफॉर्म करेगा। इस कैमरे में दो एसडी कार्ड स्लॉट भी मौजूद है। डीसी जीएच5 के बॉडी की कीमत 1,43,990 रुपये और 12-60 एमएम लेंस के साथ 1,88,990 रुपये है।
दुनिया में सबसे सस्ता आकाश टैब लॉन्च करने वाली कंपनी डेटाविंड ने मंगलवार को एक नया टैब लॉन्च किया। इस टैब का नाम है- विद्याटैब पंजाबी। कंपनी का दावा है कि यह पहला ऐसा टैब है जिस पर गुरुमुखी में न सिर्फ कॉन्टेंट उपलब्ध है बल्कि इसे सीखा भी जा सकता है। इस ड्यूल सिम टैब में 7 इंच का टचस्क्रीन है, जिसका रेजलूशन 800x480 पिक्सल्स है। ड्यूल कोर A7 प्रोसेसर पर रन करने वाले इस टैब में 512MB रैम लगाई गई है। रैम 4 जीबी है। कनेक्टिविटी की बात करें तो यह वाई-फाई, ब्लूटूथ और जीपीएस सपॉर्ट करता है। इसकी कीमत 3,999 रुपये रखी गई है। विद्या टैब-पंजाबी में 100 ऐसे फीचर्स हैं जिनसे पंजाबी भाषा और गुरुमुखी लिपि आसानी से सीखी जा सकती है। इसमें स्टूडेंट्स को वाक्य बनाना सिखाने से लेकर पंजाबी शब्दों का ज्ञान देने जैसे भी फीचर्स हैं।
अमित मिश्रा, नई दिल्ली किसी भी अनजान नंबर से आए कॉल के बारे में पता करने के लिए इस्तेमाल होने वाले ट्रूकॉलर ऐप अपने नए अवतार में सामने आ चुका है। अब फीचर फोन्स पर भी यह सुविधा मिलने वाली है। इसके लिए ट्रूकॉलर ने एयरटेल के साथ पार्टनरशिप की है। जिन फीचर फोन्स में एयरटेल का सिम कार्ड होगा, उनमें बिना इंटरनेट के भी कॉलर की आईडी दिखेगी। इसके लिए पहले ट्रूकॉलर के डेटाबेस से कॉलर की पहचान की जाएगी और यूजर को कॉल आने से पहले Flash SMS के जरिए इंन्फर्मेशन भेज दी जाएगी। Flash Messaging की मदद से किसी को भी प्री-डिफाइंड मेसेज भेज सकते है। एयरटेल और ट्रूकॉलर इस सर्विस को सब्स्क्रिप्शन के जरिए देंगे। इससे यूजर्स को अनचाहे स्पैम कॉल्स का भी पता चल जाएगा। इस सर्विस का नाम 'एयरटेल ट्रूकॉलर आईडी' रखा गया है। यह सर्विस अप्रैल से पूरे देश में लॉन्च कर दी जाएगी। गूगल ड्यूओ इंटिग्रेशन और मोबाइल पेमेंट कंपनी ने गूगल Duo ऐप से भी हाथ मिलाया है और इसे ट्रूकॉलर से साथ इंटिग्रेट किया है। अब ट्रूकॉलर ऐप से ही सीधे Duo ऐप में जा कर विडियो कॉल कर सकते हैं। इसके अलावा ट्रूकॉलर पर मोबाइल पेमेंट सर्विस भी शुरू हो चुकी है और इसके लिए ICICI बैंक ट्रूकॉलर के साथ आया है। ट्रूकॉलर के नए फीचर्स अपडेट के जरिए ऐप में मिलने लगेंगे।
चीन की स्मार्टफोन कंपनी शाओमी पिछले साल की तरह इस बार भी दिवाली सेल लेकर आई है। 19 अक्टूबर तक चलने वाले इस ऑफर में कंपनी रेडमी 3S, रेडमी 3S प्राइम, रेडमी नोट 3, Mi 5 और Mi Max पर डिस्काउंट दे रही है। यह सेल रोज सुबह 10 बजे शुरू होगी। इन डिस्काउंट्स के अलावा 1 रुपये की फ्लैश सेल का भी आयोजन किया जा रहा है। Diwali with Mi सेल में कंपनी इस बार कई सारे ऑफर्स लेकर आई है। इस सेल के दौरान प्रॉडक्ट खरीदने वाले लोगों को लकी ड्रॉ निकालकर कूपॉन भी दिए जाएंगे। हर दिन एक लकी विनर को Mi Robot Vacuum देने की भी योजना है। इस सब के अलावा शाओमी इस दौरान अपने स्मार्टफोन Mi Max प्राइम और 10,000 mAh के Mi Power Bank प्रो को भी बेचेगी। नीचे जानें, क्या-क्या ऑफर लाई है शाओमी:  रेडमी 3S, रेडमी 3S प्राइम और रेडमी नोट 3 (2जीबी रैम और 16जीबी स्टोरेज वाला वैरियंट) पर 500 रुपये की छूट। रेडमी 3S को 6,499 रुपये में, रेडमी 3S प्राइम को 8,499 रुपये में और रेडमी नोट 3 को 9,499 रुपये में खरीदा जा सकता है।  शाओमी रेडमी नोट (3GB रैम और 32जीबी स्टोरेज) पर 1000 रुपये की छूट मिल रही है और यह 10,999 रुपये में बिक रहा है।  शाओमी Mi Max पर 1000 रुपये की छूट है और इसकी कीमत 13,999 रुपये हो गई है। सेल के दौरान इसे खरीदने वाले यूजर्स को हंगामा का फ्री सब्स्क्रिप्शन भी मिलेगा।  शाओमी Mi 5 पर सबसे ज्यादा 3000 रुपये की छूट दी जा रही है और इसकी कीमत सेल के दौरान 19,999 रुपये कर दी गई है। कंपनी जीरो पर्सेंट EMI का ऑफर भी लेकर आई है।  शाओमी Mi Max प्राइम दरअसल Mi Max का ही वैरियंट है। इसमें स्नैपड्रैगन 652 प्रोसेसर लगा है। 17 से लेकर 19 अक्टूबर तक इसकी भी सेल हो रही है। इसकी कीमत 19,999 रुपये रखी गई है।  शाओमी का 10,000 mAh का Mi पावर बैंक प्रो टू वे फास्ट चार्जिंग सपॉर्ट करता है। यह टाइप-सी चार्जिंग सपॉर्ट करता है और इसकी कीमत 1,999 रुपये है। दिवाली सेल के दौरान इसकी भी बिक्री हो रही है।  Mi के इन-इयर हेडफोन्स प्रो और Mi कैप्स्यूल इयरफोन पर क्रमश: 400 और 100 रुपये की छूट दी जा रही है। Mi In-Ear Headphones Pro को 1,399 रुपये में और Mi Capsule Earphones को 8,99 रुपये में खरीदा जा सकता है।  Mi का 10,000 mAh का पावर बैंक 1,099 रुपये और 20,000 mAh वाला पावरबैंक 1,899 रुपये में मिल रहा है। इसके साथ Mi USB फैन भी दिया जा रहा है।  शाओमी रेडमी 3S Prime, Redmi Nite 3 (2GB+16GB) और Mi 4 की 30 यूनिट्स को 1 रुपये की फ्लैश सेल में बेचेगी। इसके लिए यूजर्स को कंपनी फ्लैश सेल की जानकारी फेसबुक पर शेयर करनी होगी। सेल दोपहर 2 बजे होगी।
अभी तक ट्रूकॉलर की मदद से सिर्फ स्मार्टफोन्स पर पता चलता था कि कौन कॉल कर रहा है। अब फीचर फोन्स पर भी यह सुविधा मिलने वाली है। इसके लिए ट्रूकॉलर ने एयरटेल के साथ पार्टनरशिप की है। जिन फीचर फोन्स में एयरटेल का सिम कार्ड होगा, उनमें बिना इंटरनेट के भी कॉलर की आईडी दिखेगी। इसके लिए पहले ट्रूकॉलर के डेटाबेस से कॉलर की पहचान की जाएगी और यूजर को कॉल आने से पहले Flash SMS के जरिए इन्फर्मेशन भेज दी जाएगी। फ्लैश SMS सीधे स्क्रीन पर खुलता है। एयरटेल और ट्रूकॉलर इस सर्विस को सब्स्क्रिप्शन के जरिए देंगे। इससे यूजर्स को अवांछित स्पैम कॉल्स का भी पता चल जाएगा। इस सर्विस का नाम 'एयरटेल ट्रूकॉलर आईडी' रखा गया है। यह सर्विस अप्रैल से पूरे देश में लॉन्च कर दी जाएगी। एयरटेल मोबाइल सर्विसेज इस्तेमाल कर रहे सभी फीचर फोन यूजर्स इसे सब्स्क्राइब कर सकते हैं। IDC के मुताबिक देश के 1 अरब फोन सब्स्क्राइबर्स में से 65 फीसदी के पास अभी फीचर फोन ही है। ऐसे में ट्रूकॉलर का मानना है कि भारत में उसके लिए अपार संभावनाएं खुली हुई हैं। एयरटेल ने कहा कि इस पार्टनरशिप से लाखों फीचर फोन यूजर्स स्मार्टफोन जैसा अनुभव ले सकेंगे।'
नई दिल्ली सैमसंग न्यू यॉर्क में मंगलवार को होने वाले इवेंट में अपने फ्लैगशिप डिवाइसेज Galaxy S8 और Galaxy S8+ को लॉन्च करने के लिए तैयार है। लॉन्चिंग से कुछ ही घंटे पहले जानकारी सामने आई है कि सैमसंग ने अपने फ्लैगशिप डिवाइस के 12 मेगापिक्सल कैमरे में सोनी का सेंसर इस्तेमाल किया है। @Universelce नाम के टिपस्टर ने ट्वीट करके दावा किया है कि सैमसंग गैलक्सी S8 में Sony का IMX333 CMOS कैमरा सेंसर होगा। एक अन्य ट्वीट में उसने दावा किया कि IMX333 सेंसर 12.2 मेगापिक्सल होगा। कैमरा डीटेल्स बताने के साथ-साथ यह भी बताया है कि स्मार्टफोन्स में क्वॉलकॉम स्नैपड्रैगन 835 प्रोसेसर लगा होगा। सोनी ने पिछले महीने लेटेस्ट स्मार्टफोन कैमरा सेंसर लॉन्च किया था जसमें डेडिकेटेड DRAM है। सोनी के अपने स्मार्टफोन Xperia XZ Premium में डाले गए इस सेंसर का नाम IMX300 है। लॉन्चिंग के वक्त कंपनी ने कहा था कि यह सेकंड के 120वें हिस्से में 19.3 मेगापिक्सल इमेज कैप्चर कर सकता है, जो कि अन्य प्रॉडक्ट्स से 4 गुना तेज है। Sony IMX300 सेंसर फुल HD रेजलूशन में 1000 fps पर स्लो-मोशन विडियो भी रिकॉर्ड कर सकता है। Sony IMX333 में IMX300 के फीचर्स के अलावा और इंप्रूवमेंट्स भी हो सकते हैं। अगर यह दावा सही हुआ हो तो गैलक्सी S8 का कैमरा दुनिया का सबसे पावरफुल स्मार्टफोन कैमरा होगा। गौरतलब है कि सैमसंग अपने फ्लैगशिप स्मार्टफोन्स को 29 मार्च को भारतीय समय के अनुसार रात साढ़े 8 बजे लॉन्च करेगा। कंपनी अपनी वेबसाइट पर इस इवेंट की लाइव स्ट्रीमिंग भी करेगी।
आईफोन का यूजर बने रहने में कोई लाभ नहीं, जब तक कि आप कुछ स्टफ से अपने हैंडसेट के इस्तेमाल करने के एक्सपीरियंस को कई गुना बढ़ा न लें। हम आपको यहां कुछ ऐसी ही चीजों के बारे में बता रहे हैं जिनकी मदद से आप अपने आईफोन का बेहतर इस्तेमाल कर पाएंगे। म्यूजिक टाइमर क्या आप सोने से पहले म्यूजिक सुनने के शौकीन हैं? यदि हां, तो म्यूजिक टाइमर आपके लिए बड़े काम की चीज हो सकती है। इसके जरिए आप टाइम को सेट करके म्यूजिक को किसी निश्चित टाइम पर बंद कर सकते हैं। इसके लिए आपको अपने फोन में क्लॉक ऐप को ओपन करना होगा। इसके बाद आप जितनी देर तक म्यूजिक को प्ले करना चाहते हैं, उसके लिए आप यहां एक निश्चित टाइम सेट कर सकते हैं। एक बार टाइम आउट होने के बाद मोबाइल में चल रहे सभी मीडिया प्लेयर अपने आप बंद हो जाएंगे। टैप टु टॉप क्या आपको फेसबुक की फीड्स पढ़ने के लिए नीचे तक स्क्रॉल करने में दिक्कत होती है? यदि हां तो इसका भी एक आसान हल है। आपको फेसबुक की फीड्स पढ़ने के लिए बार-बार स्क्रॉल नहीं करना होगा। इसके लिए आपको स्क्रीन के टॉप पर एक सिंगल टैप करना होगा और इसके बाद टॉप स्क्रीन से नीचे तक स्क्रॉल होना शुरू हो जाएगा। इसका इस्तेमाल आप फेसबुक पर ही नहीं, सभी दूसरे ऐप्स पर कर सकते हैं। इससे आपका काफी समय बचेगा। स्पीक सिलेक्शन कितना अच्छा हो, अगर आपका आईफोन आपसे बात करने लगे? लेकिन यह आपके लिए पढ़ने का काम तो कर ही सकता है। इसके लिए आपको फोन के जनरल सेटिंग सेक्शन में जाकर स्पीक सिलेक्शन को एनेबल करना होगा। आप अपनी सहूलियत के हिसाब से रेट ऑफ स्पीच को सेट कर सकते हैं। अब आप किसी भी वेबसाइट को ओपन कर आर्टिकल टेक्स्ट को सिलेक्ट कर सकते हैं। यहां पर आपको मेन्यू में स्पीक का ऑप्शन मिलेगा। ऐसे में अगर आप कार चलाने में बिजी हैं तो आपका आईफोन ऑटोमैटिक आर्टिकल को बोलने लगेगा। इससे आप समय का बेहतर इस्तेमाल कर पाएंगे। शेक टु अनडू फोन में टाइपिंग के दौरान गलती होने पर काफी गुस्सा आता है। अगली बार अगरर आपसे ऐसी ही गलती होती है तो आप अपने फोन को शेक कीजिए, इसके बाद आपको टेक्सट को अनडू करने का एक ऑप्शन मिलेगा। अगर आप मिटाए गए टेक्स्ट को वापस लाना चाहते हैं तो आप फोन को दोबारा हिला सकते हैं। इसके बाद आपको टेक्स्ट को रीडू करने का एक ऑप्शन मिलेगा। स्मार्ट सीरी (Siri) पर्सनल असिस्टेंट का कोई फायदा नहीं, अगर वह आपका नाम सही तरह से बोल न सके। हालांकि आप सीरी से सही उच्चारण सीख सकते हैं। अगर आप किसी शब्द का सही उच्चारण नहीं कर पा रहे हैं तो ऐसे में सीरी आपकी मदद कर सकता है।
वॉशिंगटन कहते हैं अति हर चीज की खराब होती है। इसी तरह अगर आप फेसबुक का इस्तेमाल ड्राइविंग के दौरान, मीटिंग के बीच और वक्त-बेवक्त करने लगते हैं, तो यह आपके दिमाग के दो सिस्टम्स के बीच संतुलन की कमी हो सकती है। शोधकर्ताओं ने पाया कि यह संतुलन जितना भी खराब होगा, सोशल मीडिया पर आप उतनी ही बेताबी से बार-बार जाएंगे। यूएस की डीपॉल यूनिवर्सिटी के शोधकर्ताओं ने 341 अंडरग्रैजुएट कॉलेज स्टूडेंट्स से डेटा जुटाया, जो फेसबुक का इस्तेमाल करते हैं। अध्ययन में पाया गया कि जो लोग फेसबुक का वक्त-बेवक्त इस्तेमाल करते थे, उनके सिस्टम1 व सिस्टम 2 में अंतर पाया गया। उनका इमोशनल प्रीऑक्युपेशन मजबूत पाया गया और कोग्निटिव-बिहेविअरल कंट्रोल सिस्टम कमजोर पाया गया। यही असंतुलन उनमें सोशल मीडिया को लेकर बेसब्री पैदा करता है। यूनिवर्सिटी के सदस्य हमीद काहरी सारेमी ने बताया, 'सिस्टम 1 अपने आप ही सोशल मीडिया के नोटिफिकेशन और रिऐक्शंस को लेकर सक्रिय हो जाता है। वहीं सिस्टम 2 रीजनिंग सिस्टम होता है, जो धीरे-धीरे मूव करता है। यह व्यवहार को संतुलित बनाए रखता है।' उन्होंने बताया कि सिस्टम 2 आपको इस तरह की गैर-जरूरी हरकतें न करने के लिए नियंत्रित करता है। शोधकर्ताओं ने पाया कि 76 प्रतिशत लोगों ने माना कि वे क्लास में भी फेसबुक का इस्तेमाल करते हैं। वहीं, 40 प्रतिशत लोग ऐसे थे, जिन्होंने ड्राइविंग करते हुए फेसबुक चलाने की बात स्वीकार की। 63% लोग ऐसे भी थे, जो लोगों से बातचीत करते हुए भी फेसबुक देख लिया करते हैं व 65% लोग काम छोड़कर फेसबुक चलाते हैं, ऐसा उन्होंने स्वीकार किया।
आशीष पांडे, बार्सिलोना वह बस 34 साल के हैं लेकिन दुनिया की नजर रहती है कि वह क्या करने जा रहे हैं। इस जेनरेशन के दुनिया के सबसे नामी इनोवेटर के तौर पर मशहूर प्रणव मिस्त्री जो करते हैं, वह तय कर सकता है कि टेक्नॉलजी का फ्यूचर कैसा होगा। वह सैमसंग के ग्लोबल वाइस प्रेजिडेंट हैं। MWC में सैमसंग की लॉन्च इवेंट में जब 5000 लोग वर्चुअल रिऐलिटी (वीआर) हेडसेट पहने हुए थे और फेसबुक के मार्क जकरबर्ग ने एंट्री की तो दुनिया के मीडिया में वह लम्हा छा गया। ऐसे इनोवेशन के पीछे जो हिन्दुस्तानी दिमाग काम कर रहा है वह प्रणव मिस्त्री का ही है। हमें 34 साल के युवा इनोवेटर से बात करने का मौका मिला, पेश हैं उसके कुछ अंश: सवाल : पिछले साल जब एस6 लॉन्च किया था डिजाइन में बहुत बदलाव देखे गए, एक लीप जंप की तरह। एस7 में कुछ बदलाव तो हैं लेकिन डिजाइन वही है। आप भविष्य में इनोवेशन कैसे देखते हैं क्या यह फोन के स्पेक्स में सुधार की तरह ही होगा? प्रणव: मैं सहमत हूं कि एस7 और एस7 एज में हमने एस6 डिजाइऩ पर कुछ सुधार किए हैं क्योंकि एस6 के डिजाइन में हमें बहुत अच्छी प्रतिक्रिया मिली थी। हम उसी डिजाइन के डीएनए पर चलना चाहते हैं, हर बार बदलना नहीं चाहते। एस7 और एस7 एज में अंदर से इनोवेशन है, जैसे एस5 के माइक्रो एसडी कार्ड और वॉटर प्रूफिंग जैसे फीचर लोग मिस कर रहे थे। यूएसबी कनेक्शन और चार्जिंग पोर्ट को कवर किए बिना वॉटर प्रूफिंग और इस साइज में 3600 मिली एंपियर बैटरी, जैसे इनोवेशन हमने किए। एक लाइन में कहें तो हमें सही डिजाइन मिला है, उसे हम परफेक्ट कर रहे हैं। सवाल: क्या भविष्य में हम सुधार ही देखेंगे या हार्डवेयर इनोवेशन जैसे फ्लेक्सिबल या फोल्ड होने वाले स्क्रीन जैसे काम भी हमें देखने को मिलेंगे। प्रणव: हम मुड़ी हुई स्क्रीन वाला Edge फोन सबसे पहले लाए, फोन के ग्लास को इस तरह बेंड करने के लिए बहुत इंजिनियरिंग रिसर्च और आरऐंडडी की जरूरत होती है। प्रोटोटाइप में करना अलग बात है और बड़े स्तर पर बाजार में लाना अलग। हमने फ्लेक्सिबल और ट्रांसपैरंट डिस्प्ले के प्रोटोटाइप दिखाए हैं, हम इन पर काम भी कर रहे हैं लेकिन हम इस पर भी फोकस कर रहे हैं कि लोग अभी क्या यूज कर सकते हैं। हम आज से 20 साल बाद पर भी काम कर रहे हैं और इस पर भी कि वह इनोवेशन आज ही कैसे लोगों तक ला सकते हैं। सवाल: वर्चुअल रिऐलिटी गैजट्स को आपने इंटरकनेक्टेड डिवाइसेज के तौर पर पेश किया है, इसमें गैलेक्सी गियर कैसे पोजिशन होती है? प्रणव: मोबाइल हम सब की जेब में होता है, स्मार्टवॉच जैसे गैजट एक्स्ट्रा फीचर देते हैं, लेकिन फोन इसके सेंटर में होगा, हम वर्चुअल रिऐलिटी तो अगले लेवल पर ले जा रहे हैं, फेसबुक और ऑक्युलस के साथ पार्टनरशिप से गियर वीआर के साथ। गियर एस2 हो गियर 360 या भविष्य के और वर्चुअल रिऐलिटी गैजट्स, फोन इस इकोसिस्टम का सेंटर होगा। सवाल: गियर 360 और एस7 पर भारत में कितना आरऐंडडी का काम हुआ है। प्रणव: सैमसंग मल्टीनैशनल कंपनी है और हमारे रिसर्च सेंटर भारत, चीन, टर्की, इस्रायल, जापान, अमेरिका सब जगह हैं। हम टीम की तरह काम करते हैं, ऐसे कई प्रॉडक्ट डिवेलप हो रहे हैं जिनके लिए मैं हमारे बेंगलुरु के साथियों से बात करता हूं रोजाना, सॉफ्टवेयर टेक्नॉलजी, कंप्यूटर विजन आदि। ये सारा काम टीमवर्क है, कोई एक शख्स या दो तय नहीं करते, यह कंपनी इनोवेशन पर भरोसा करती है और हम कस्टमर को भी शामिल करते हैं। सवाल: यूएसबी सी-टाइप टेक्नॉलजी क्यों नहीं लाए? प्रणव: यह अच्छी टेक्नॉलजी है लेकिन हम कोई भी चीज अपने ग्राहकों तक तभी लाएंगे जब उसका सही समय होगा। ये हमारी मेन डिवाइस हैं, जब परफेक्ट होंगे तभी लाएंगे, नहीं चाहते कि लोगों को दिक्कत आए। सवाल: मेक इन इंडिया की बात हो रही है, सैमसंग कहती है हम पहले से मेक फॉर इंडिया कर रहे हैं, इनोवेट इन इंडिया कब होगा। प्रणव: यह अभी भी हो रहा है। भारत से हमें रेफ्रिजरेटर और वॉशिंग मशीन में हमें बहुत कुछ नया सीखने को मिला जो हमने ब्राजील, रूस आदि के बाजार में अप्लाई किया। सवाल: सारे फोन में स्पेक्स एक जैसे हो गए हैं, कुछ लोग कहते हैं कि हाइब्रिड सिम देना या वॉटर प्रूफिंग कहां से इनोवेशन हुआ, ऐसे फीचर पहले ही कई फोन में हैं। प्रणव: स्पेक्स एक से होना अलग बात है, परफॉर्मंस में अंतर होता है। मसलन आप कॉटन का कपड़ा लेते हैं जो 20 डॉलर की है, वहीं आपको एक और बेहतरीन कॉटन का कपड़ा इससे पांच गुना ज्यादा दाम पर मिलती है। स्पेक्स की गिनती अब गेम नहीं हैं, आप उन्हें एक पैकेज में किस क्वॉलिटी का देते हैं, वह मैटर करता है।
लंबे समय से चर्चा चल रही थी कि सैमसंग जल्द ही Bixby नाम वर्चुअल असिस्टेंट लॉन्च कर सकता है। अब कंपनी ने ऑफिशली इसे लाने का ऐलान कर दिया है। सैमसंग के सॉफ्टवेयर ऐंड सर्विसेज के इग्जेक्युटिव वाइस प्रेजिडेंट इनजोंग री ने एक स्टेटमेंट जारी करके इस बारे में जानकारी दी है। री की तरफ से जारी स्टेटमेंट में कहा गया है कि Bixby नया इंटेलिजेंट इंटरफेस होगा। यह अन्य वॉइस एजेंट्स या असिस्टेंट्स से अलग होगा क्योंकि यह तीन प्रॉपर्टीज़ पर निर्भर करेगा- कंप्लीटनेस, कॉन्टेक्स्ट अवेयरनेस और कॉग्निटिव टॉलरंस। री का कहना है कि यह असिस्टेंट लोगों के हिसाब से ढलेगा न कि लोगों को इसके हिसाब से ढलना होगा। री ने बताया कि कंप्लीटनेस का मतलब हुआ कि Bixby उन सभी कामों को वॉइस कमांड्स के जरिए कर सकता है, जिन्हें यूजर टच के जरिए कर सकता है। कॉन्टेक्स्ट अवेयरनेस का मतलब है कि किन परिस्थितियों में आप क्या करना चाहते हैं, Bixby इसका अंदाजा लगा लेगा। इसी तरह कॉग्निटिव टॉलरंस के जरिए यह यूजर की अधूरी कमांड्स को भी समझ लेगा और जहां इसे समझ नहीं आएगा, यह और जानकारी देने को कहेगा। सैमसंग के अपकमिंग स्मार्टफोन्स Galaxy S8 और S8+ नए Bixby असिस्टेंट से लैस होंगे। कुछ प्री-इंस्टॉल्ड ऐप्स बिक्स्बी इनेबल्ड होंगे। वक्त के साथ इस तरह के ऐप्स और बढ़ाए जाएंगे। री ने बताया कि कंपनी का प्लान है कि एक टूल जारी किया जाए ताकि डिवेलपर्स अपने ऐप्स को Bixby के अनुरूप बना सकें। सैमसंग Bixby की शुरुआत स्मार्टफोन्स से कर रही है मगर इसका इरादा भविष्य में एसी और टीवी को भी इससे कंट्रोल करने का है। इंटरनेट कनेक्टेड डिवाइसेज को Bixby वॉइस असिस्टेंट की मदद से कंट्रोल किया जा सकेगा।
कोलकाता वोडाफोन इंडिया और आइडिया सेल्युलर ने 2500 मेगाहर्ट्ज बैंड में 4जी एयरवेव्स पर कुछ उसी तरह बड़ा दांव लगा दिया है, जिस तरह छह साल पहले भारती एयरटेल ने 2300 मेगाहर्ट्ज स्पेक्ट्रम पर जोर दिया था। एक्सपर्ट्स ने कहा कि वोडाफोन और आइडिया ने चीन में 2500 मेगाहर्ट्ज बैंड में तेजी से उभर रहे डिवाइसेज इकोसिस्टम और इन एयरवेव्स की अपेक्षाकृत कम कीमतों को देखते हुए यह कदम उठाया है। आइडिया की लीडरशिप ने हाल में एनालिस्ट्स से कहा भी था कि 2300 मेगाहर्ट्ज बैंड में इकोसिस्टम चूंकि ऐतिहासिक रूप से चीन में बड़े पैमाने पर अपनाए जाने के बाद डिवेलप हुआ है, लिहाजा 2500 मेगाहर्ट्ज बैंड में भी इसी तरह की गतिविधि की उम्मीद की जा रही है। चीन ने पहले ही इस बैंड को एलोकेट कर दिया है। आइडिया के मैनेजमेंट ने हाल में कहा था कि इकोसिस्टम के मैच्योर होने के साथ अगले दो से पांच वर्षों में इस 4जी बैंड में सेवाएं शुरू की जाएंगी। ब्रोकरेज हाउसेज का अनुमान है कि 2500 मेगाहर्ट्ज बैंड में डिवाइसेज इकोसिस्टम इंडिया में अपेक्षाकृत तेजी से डिवेलप होगा क्योंकि वोडाफोन और आइडिया इनमें निवेश कर रही हैं। देश में दूसरे नंबर की टेलीकॉम कंपनी वोडाफोन इंडिया ने स्पेक्ट्रम नीलामी में जो 20,280 करोड़ रुपये खर्च किए हैं, उसका लगभग आधा हिस्सा 15 सर्किलों में 2500 मेगाहर्ट्ज बैंड में 4जी एयरवेव्स की मद में गया है। वहीं तीसरे नंबर की कंपनी आइडिया ने 16 सर्किलों में इस पर 2,520.80 करोड़ रुपये खर्च किए हैं। दोनों ने रिलायंस जियो इंफोकॉम और एयरटेल से मुकाबला करने के लिए ऐसा किया है, जिनके पास पहले ही पूरे देश में 4जी स्पेक्ट्रम है। एक्सपर्ट्स ने कहा कि वोडाफोन और आइडिया ने 4जी स्पेक्ट्रम बैंड पर दांव लगाया है, जिसमें अभी इंडिया में कोई डिवाइस इकोसिस्टम नहीं है। उन्होंने कहा कि इन कंपनियों का यह कदम 2010 में जियो और एयरटेल के कदम की तरह है, जिन्होंने अनटेस्टेड 2300 मेगाहर्ट्ज बैंड के लिए बोलियां लगाई थीं और उन पर इसके लिए सवाल उठे थे। हालांकि 2300 मेगाहर्ट्ज पिछले ऑक्शन में डेटा सर्विसेज के लिए एक अहम 4जी बैंड के रूप में उभरा था। सिटी रिसर्च को उम्मीद है कि चीन में कंपनियों को 4जी एयरवेव्स के हालिया एलोकेशन के साथ वोडाफोन और आइडिया के ताजा कदम से 2500 मेगाहर्ट्ज बैंड से जुड़े 'इकोसिस्टम डिवेलपमेंट में तेजी' आएगी। एनालिस्ट्स ने कहा कि जियो और एयरटेल ने इस बार 2300 मेगाहर्ट्ज की अतिरिक्त खरीद की है और इसके चलते भी वोडाफोन और आइडिया को ज्यादा अफोर्डेबल, लेकिन कम विकसित 2500 मेगाहर्ट्ज बैंड को टारगेट करने के लिए मजबूर किया ताकि कीमतें बढ़ाए बिना ज्यादा स्पेक्ट्रम हासिल किया जा सके। ब्रोकरेज इडलवाइज ने कहा कि कैपेसिटी स्पेक्ट्रम की खरीदारी वोडाफोन और आइडिया के लिए जरूरी थी ताकि वे लीडरशिप सर्किलों में होड़ में बनी रह सकें।
वॉशिंगटन सैमसंग गैलेक्सी नोट 7 स्मार्टफोनों में आग लगने की रिपोर्ट्स के मद्देनजर अमेरिका में परिवहन विभाग ने एक आपातकालीन आदेश जारी करके विमानों में ये र्स्माटफोन ले जाने पर प्रतिबंध लगा दिया है। यात्री एवं चालक दल के सदस्यों पर विमान में सैमसंग गैलेक्सी नोट 7 स्मार्टफोन ले जाने को लेकर प्रतिबंध लगाने संबंधी आदेश कल जारी किया गया था जो आज दोपहर ईडीटी से लागू होगा। आदेश में कहा गया है कि अमेरिका के भीतर या देश में आने वाले या देश से जाने वाले विमानों में ये फोन नहीं ले जाए जा सकेंगे और न ही उन्हें विमानों में ले जाए जाने वाले बैगों में पैक किया जा सकेगा। विभाग ने कहा कि इन फोनों के साथ यात्रा करने की कोशिश करने वाले यात्रियों से फोन जब्त कर लिए जाएंगे और उन पर जुर्माना भी लगाया जा सकता है। सैमसंग ने बैटरी के निर्माण में खामी का हवाला देते हुए 25 लाख स्मार्टफोन वापस ले लिए थे। दक्षिण कोरियाई कंपनी ने इस फोन को अगस्त में जारी किए जाने के दो महीने से भी कम समय में इस सप्ताह की शुरुआत में इस उत्पाद को रोक दिया। परिवहन मंत्री एंटनी फॉक्स ने कहा, ‘हम यह बात समझते हैं कि विमान में इन फोनों को ले जाने पर प्रतिबंध लगाने से कुछ यात्रियों को असुविधा होगी लेकिन विमान में सवार यात्रियों की सुरक्षा प्राथमिकता होनी चाहिए।’उन्होंने कहा, ‘हम यह अतिरिक्त कदम इसलिए उठा रहे हैं क्योंकि विमान में आग लगने की एक भी घटना होने से विमान में सवार लोगों की जान जाने और उन्हें गंभीर चोट लगने का बहुत खतरा है।’ सैमसंग ने एक बयान में कहा कि वह ग्राहकों को प्रतिबंध के बारे में जानकारी देने के लिए विभाग के साथ मिलकर काम कर रहा है। कंपनी ने नोट 7 के ग्राहकों से भी अपील की कि वे अपने फोन सेवा प्रदाता एवं खुदरा स्टोर में जाकर अपने फोन के पैसे वापस ले लें या अपने फोन बदल लें। नोट 7 एकमात्र ऐसा गैजेट नहीं है जिसमें लिथियम-बैटरी समस्याओं के कारण आग लगने की घटनाएं हुई हैं। इन बैटरियों संबंधी समस्या की वजह से लैपटॉप से लेकर टेस्ला कारें एवं बोईंग का 787 जेटलाइनर भी प्रभावित हुए हैं।
नई दिल्‍ली 251 रुपये में दुनिया का सबसे सस्‍ता स्‍मार्टफोन 'फ्रीडम 251' देने का दावा करने वाली कंपनी रिंगिंग बेल्‍स अगर ऐसा करने में नाकाम रहती है तो उसके खिलाफ कार्रवाई की जा सकती है। टेलिकॉम मिनिस्टर रविशंकर प्रसाद ने ऐसा कहा है। उन्‍होंने कहा कि सरकार रिंगिंग बेल्‍स की निगरानी कर रही है और अगर कंपनी हैंडसेट को लाने में विफल रहती है तो उसके खिलाफ कार्रवाई की जाएगी। प्रसाद ने कहा कि वह इस बात का पता लगा रहे हैं कि क्या रिंगिंग बेल्‍स इतनी तैयार है कि वह 251 रुपये का फोन ला सकती है। कंपनी से यह भी पूछा गया है कि उनके पास बीआईएस प्रमाणपत्र है या नहीं। टेरर रोकने में मदद करे टि्वटर: प्रसाद ने कहा कि ट्विटर व अन्य सोशल मीडिया कंपनियों को यह सुनिश्चित करना होगा कि लोग टेरर को बढ़ावा देने के लिए उनका दुरुपयोग नहीं कर सकें। ट्विटर के ग्लोबल हेड कोलिन रोवेल ने सोमवार को उनसे मुलाकात की। इस दौरान प्रसाद ने क्रोवेल के साथ सोशल मीडिया के इस्तेमाल, सुरक्षा व प्राइवेसी से जुड़े मुद्दे उठाए। बैठक के बाद प्रसाद ने कहा कि उन्होंने ट्विटर के ग्लोबल हेड के सामने मुद्दा उठाया कि वे सोशल मीडिया का खुलकर स्वागत करते हैं, लेकिन ट्विटर को भी यह सुनिश्चित करना होगा कि इसका यूज टेरर व रेडिकल कामों के लिए नहीं हो। उन्होंने कहा कि क्रोवेल ने इस समस्या को स्वीकार किया है और इसी कारण एक लाख से अधिक कंटेट को हटाने की बात कही। मीटिंग में जम्मू को पाकिस्तान के हिस्से के रूप में दिखाए जाने का मुद्दा भी उठा।
जोपो ने भारत में अपना नया स्मार्टफोन कलर C3 लॉन्च किया है। जानें, क्या खास है इसमें और क्या कीमत रखी गई है इसकी: जोपो कलर C3 में 5 इंच का HD डिस्प्ले है, जिसपर 2.5D कर्व्ड ग्लास लगा है। मीडियाटेक MT6737 क्वॉड-कोर प्रोसेसर के साथ इसमें 2 जीबी रैम लगाई गई है। इंटरनल मेमरी 16 जीबी है, जिसे माइक्रोएसडी कार्ड से बढ़ा सकते हैं। इस स्मार्टफोन का बैक कैमरा 8 मेगापिक्सल और फ्रंट कैमरा 5 मेगापिक्सल है। दोनों कैमरों के साथ LED फ्लैश दी गई है। कंपनी ने इस फोन 9,599 रुपये में लॉन्च किया गया है। इसे रोज गोल्ड, शैंपेन, मरीन ब्लू, क्लासिक ब्लैक और सिल्वर कलर में उतारा गया है। खास बात यह है कि इसमें मल्टीपल अकाउंट्स का फीचर है। यानी यूजर्स एक ही फोन पर कई सारे फेसबुक और वॉट्सऐप अकाउंट एकसाथ यूज करते हैं। एक अन्य फीचर 'फ्लोटिंग विडियो' का है, जिसमें यूजर अन्य ऐप्स इस्तेमाल करने के दौरान फ्लोट हो रहा विडियो देख सकते हैं। इसके अलावा इसमें पहले से ही बारकोड और QR कोड स्कैनर ऐप डाला गया है।
गूगल ट्रांसलेट ने पिछले साल नवंबर में न्यूरल मशीन ट्रांसलेशन पेश किया था। उस वक्त यह सिर्फ 8 भाषाओं के लिए उपलब्ध था मगर अब गूगल ने बेहतर ट्रांसलेशन करने वाले इस सिस्टम को हिंदी, रूसी और वियतनामी भाषाओं के लिए जारी किया है। यानी अब गूगल इन भाषाओं के लिए ट्रांसलेशन के लिए अपने ट्रांसलेट ऐप और ट्रांसलेशन टूल में बैक एंड पर इस सिस्टम को इस्तेमाल करेगा। गूगल ने बताया है कि न्यूरल मशीन ट्रांसलेशन में एक-एक शब्द का ट्रांसलेशन करने के बजाय पूरे वाक्य को समझकर उसका ट्रांसलेशन किया जाता है। इससे पहले किए जाने वाले ट्रांसलेशन में बहुत बुनियादी वाक्य ही ट्रांसलेट हो पाते थे और कई बार उनका भी अर्थ बदल जाता था। मगर न्यूरल मशीन ट्रांसलेशन पहले वाले टूल से बेहतर अनुवाद करेगा। गूगल ने अपने ब्लॉग में लिखा है, 'न्यूरल ट्रांसलेशन हमारी पिछली टेक्नॉलजी से बहुत अच्छा है। ऐसा इसलिए क्योंकि वाक्य के हिस्सों को ट्रांसलेट करने के बजाय इसमें पूरे वाक्य का अनुवाद किया जाता है। इससे ट्रांसलेशन ज्यादा सटीक हो जाता है। यह वैसे ही रूप में होता है जैसे लोग बात कहते हैं।' जल्द ही सभी iOS और ऐंड्रॉयड यूजर्स के गूगल ट्रांसलेट ऐप्स को अपडेट मिल जाएगा। यह फीचर translate.google.com, गूगल सर्च और गूगल ऐप पर भी ऐक्सेस किया जा सकता है। गूगल का कहना है कि आने वाले दिनों में अन्य भाषाओं के लिए भी न्यूरल मशीन ट्रांसलेशन लाया जाएगा। इंग्लिश में पढ़ें: Google now uses neural translation for phrases in Hindi and other languages
रवि शर्मा आसुस ने पिछले साल अपने पहले स्मार्टफोन जेनफोन 5 से इंडस्ट्री को चौंका दिया था। इस फोन को फर्स्ट जेनरेशन के मोटो जी के खिलाफ उतारा गया था और इसमें बेहतर रैम और कैमरा था। हालांकि, इसकी तमाम खूबियों के बावजूद इसकी बैटरी लाइफ इसके ताबूत का कील बन गई और ऐंड्रॉयड 4.4 किटकैट लाने का दावा अब तक भी पूरा होता नजर नहीं आ रहा है। लेकिन इस सब के बावजूद यह एक अच्छा फोन है और फिलहाल 7,999 रु में बिक रहा है। अब आसुस ने जेनफोन 5 के फॉलो अप के साथ वापसी की है और एक नहीं तीन-तीन वेरियंट्स लेकर आया है। इस सीरीज में टॉप मॉडल है जेनफोन 2 (ZE551ML) जिसमें 4 जीबी रैम है। यह पहला स्मार्टफोन है जो इतनी मेमरी के साथ आ रहा है। आपकी उम्मीद के मुताबिक ही, यह ड्यूल चैनल रैम मल्टिटास्किंग और गेमिंग को बेहद स्मूथ बना देगा और आपको इस फोन में न कभी लैग दिखेगा न ही यह कहीं अटकेगा। हालांकि, भारत में यह फोन पेश कर दिया गया है, लेकिन इसकी कीमत का खुलासा फिलहाल नहीं किया गया है। विदेशी बाजारों में इसकी कीमत 395 डॉलर रखी गई है। यानी इसकी कीमत लगभग 25,000 रुपये हो सकती है (टैक्स आदि मिलाकर भी यह 30,000 से नीचे ही रहेगी)। हमने इस फोन का रिव्यू किया और देखा कि क्या यह वनप्लस वन, वावे ऑनर 6 प्लस, मोटो एक्स और ओपो फाइंड 7 जैसे फोन्स के सामने खड़ा हो पाएगा? डिजाइन आसुस ने जेनफोन 5 के डिजाइन को ही बरकरार रखा है। इसलिए आपको वही कर्व्ड बैक, प्लास्टिक बॉडी और मेटल चिन दिखाई देगी, लेकिन कुछ छोटे-मोटे बदलाव भी दिखेंगे। सबसे पहले, बात करें प्लास्टिक बैक पैनल की, तो इसपर ब्रश्ड मटैलिक फिनिश है। इस बार वॉल्यूम रॉकर की को भी पीछे रखा गया है, जैसे एलजी की टॉप एंड जी सीरीज में है। हमें बैक पर वॉल्यूम रॉकर कीज़ न तो एलजी के फोन्स में पसंद आई थीं, न ही जेनफोन 2 में। इस स्मार्टफोन की एज पतली हैं, इसलिए आपकी उंगलियां कभी-कभी स्क्रीन के आसपास के बेजल्स पर पहुंच सकती हैं (अगर आपके हाथ बड़े हैं तो टचस्क्रीन पर भी)। बैक केसिंग रिमूवेबल है, लेकिन बैटरी को नहीं निकाला जा सकता। फ्लैप के नीचे ड्यूल माइक्रो-सिम स्लॉट्स हैं और एक माइक्रोएसडी कार्ड स्लॉट भी हैं। मटैलिक पावर बटन इस फोन के टॉप पर दिया गया है, जिसके साथ 3.5mm जैक और माइक भी है। हमें पावर बटन थोड़ा कड़क लगा और कई बार स्क्रीन ऑफ करने के लिए इसे दो से तीन बार दबाना पड़ा। फ्रंट पैनल पर सेल्फी कैमरा, गोरिल्ला ग्लास 3 से कवर्ड 5.5 इंची स्क्रीन और सॉफ्ट टच कीज़ हैं। सॉफ्ट टच कीज़ बैकलिट नहीं हैं इसलिए रात में फोन यूज करने में थोड़ी दिक्कत हो सकती है। स्क्रीन के नीचे की मटैलिक चिन पर कॉन्सेंट्रिक सेमी-सर्कल हैं जैसे जेनफोन 5 में थे, लेकिन इस बार वे काफी धुंधले दिख रहे हैं और आपको तभी महसूस होंगे जब आप मटैलिक सर्फेस पर अपनी उंगली रब करेंगे। आसुस ने जेनफोन 2 का ओवरऑल अपीयरेंस नहीं बदला है, और बेसिक एलिमेंट्स को बरकरार रखते हुए लुक को ज्यादा प्रीमियम फील देने की कोशिश की है। डिस्प्ले नए जेनफोन 2 में 5.5 इंची फुल HD स्क्रीन है जो ज्यादा बड़ी है और जेनफोन 5 के 5 इंची HD पैनल से ज्यादा पिक्सल रिच है। हमारे मुताबिक डिस्प्ले थोड़ा डिम है, लेकिन इसे डायरेक्ट सनलाइट में इस्तेमाल किया जा सकता है अगर मैक्सिमम ब्राइटनेस हो तो। डिस्प्ले पैनल पर वार्म और थोड़े से ओवरसैच्युरेटेड कलर्स हैं लेकिन आप सेटिंग्स में जाकर अपने हिसाब से कलर टे्म्प्रेचर अजस्ट कर सकते हैं। आपको बैलैंस, रीडिंग, विविड और कस्टम मोड्स मिलते हैं और आखिरी ऑप्शन में जाकर आप अपने सैच्युरेशन लेवल सेट कर सकते हैं। जेनफोन 2 की स्क्रीन काफी अच्छे व्यूइंग ऐंग्ल्स ऑफर करती है। इसलिए इस स्मार्टफोन पर बिना कलर लॉस के दो व्यक्ति आराम से विडियोज़ देख सकते हैं। हार्डवेयर आसुस जेनफोन 2 में इंटेल का क्वाड-कोर 2.3 गीगाहर्त्ज ऐटम Z3580 प्रोसेसर, पावरVR G6430 ग्रैफिक्स चिप और 4GB रैम है। हमें रिव्यू के लिए जो युनिट मिली, उसमें 32 जीबी इंटरनल स्टोरेज है और माइक्रोएसडी कार्ड स्लॉट है जो 64 जीबी तक के माइक्रोएसडी कार्ड्स को सपोर्ट करता है। इसमें आपको 13 मेगापिक्सल प्राइमरी कैमरा और टू-टोन ड्यूल LED फ्लैश है साथ में फ्रंट पर 5 मेगापिक्सल सेल्फी कैमरा भी है। यह ड्यूल-सिम स्मार्टफोन पहले सिम स्लॉट में 2G, 3G और 4G नेटवर्क्स को सपोर्ट करता है, जबकि सेकंड सिम में सिर्फ 2G नेटवर्क्स ही सपोर्टेड हैं। इसमें वाई-फाई, ब्लूटूथ 4.0, माइक्रोयूएसबी 2.0 और NFC कनेक्टिविटी ऑप्शन्स हैं। जेनफोन रेंज में बैटरी कपैसिटी में काफी बड़ा जम्प लिया गया है। जेनफोन 5 में दी गई 2110mAh की बैटरी के बाद जेनफोन 2 में अब सीधे 3000mAh बैटरी दी गई है। सॉफ्टवेयर जेन यूजर इंटरफेस ने हमें काफी सरप्राइड किया। आसुस का कस्टम ऐंड्रॉयड बेस्ड यूजर इंटरफेस क्रिएट करने का यह पहला अटेम्प्ट है। जेनफोन 2 में इसी जेन यूजर इंटरफेस का अपडेटेड वर्शन है जो ऐंड्रॉयड 5.0 (लॉलीपॉप) पर बेस्ड है। आपको कस्टम स्किन में मटीरियल डिजाइन का प्रभाव ढूंढने के लिए कड़ी मेहनत करनी होगी, क्योंकि यह सिर्फ नोटिफिकेशन्स, टॉगल्स और ऐनिमेशन्स में ही नजर आता है। हालांकि, अगर आप सेटिंग्स में जाकर ढूंढें, तो आप स्टैंडर्ड ऐंड्रॉयड लॉलीपॉप फीचर्स, जैसे मल्टिपल यूजर प्रोफाइल्स आदि देख पाएंगे। जेन यूजर इंटरफेस पर हमने जेनफोन 5 के रिव्यू में काफी डीटेल में बात की है, आइए अब इसके नए फीचर्स के बारे में बात करें। डिस्प्ले बंद होने के बावजूद भी नोकिया ग्लांस स्क्रीन की तरह जेनफोन 2 की IPS स्क्रीन लो पावर मोड में भी टाइम और डेट डिस्प्ले करती है। हालांकि, यह नोटिफिकेशन आइकन्स नहीं दिखाती। स्क्रीन पर डबल टैप करने से फोन ऑन हो जाता है। मल्टि-टास्किंग मेन्यु में आपको एक पिन बटन दिखेगा जिसके जरिये आप स्क्रीन पर कोई ऐप पिन कर सकते हैं। आप उस ऐप में नेविगेट कर सकते हैं, लेकिन तब तक दूसरा कोई ऐप नहीं खोल सकते जब तक आप पिन किये गए ऐप को अन-पिन न कर सकें। इन जेस्चर्स से आप सीधे लॉकस्क्रीन से ऐप्स खोल सकते हैं ऐंड्रॉयड लॉलीपॉप में मौजूद मल्टिपल यूजर प्रोफाइल सपोर्ट के अलावा जेन यूजर इंटरफेस किड्स मोड (एक स्टैंडअलोन ऐप के जरिये) और एक बेसिक मोड प्रोवाइड करवाता है। बेसिक मोड में सिर्फ कॉल्स और टेक्स्ट मेसेजिंग जैसे बेसिक ऐप्स दिखते हैं। जेनफोन 2 में गूगल ऐप्स के सामान्य ऐप्स के साथ-साथ 27 आसुस और थर्ड पार्टी ऐप्स भी प्री-इंस्टॉल्ड हैं। इस स्मार्टफोन से प्री-इंस्टॉल्ड ऐप्स को डिलीट नहीं किया जा सकता, लेकिन इन्हें आप डिसेबल कर सकते हैं। आप यह भी चुन सकते हैं कि स्मार्टफोन को री-स्टार्ट करने पर वे कौन-से ऐप्स हैं जिन्हें ऑटोमैटिकली रन करने से ब्लॉक कर दिया जाए। परफॉर्मेंस इंटेल पावर्ड आसुस जेनफोन 2 आश्चर्यजनक रूप से फास्ट नहीं है, न ही इसमें बहकाने वाले यूजर इंटरफेस ऐनिमेशन्स हैं जो हमने दूसरे मॉडल्स में देखे हैं। कुलमिलाकर यह एक काफी अच्छा फोन है जो लगातार अच्छा परफॉर्म करता है और बिना किसी लैग या रुकावट के चलता है। बल्कि, हमें कभी भी ऐसा महसूस नहीं हुआ कि फोन टास्क के दौरान स्लो हुआ हो। गेमिंग में इस फोन की रैम झंडे गाढ़ती है। हमने इसपर रियल रेसिंग 3 करीब 1 घंटे तक खेली और पूरे वक्त में एक बार भी परफॉर्मेंस डिप नहीं हुई। जेनफोन 2, घंटे भर गेम खेलने के बाद दूसरे स्मार्टफोन्स की तरह हीट-अप हो गया। यह गेम परफॉर्मेंस टेस्टिंग के दौरान हुआ। आसुस जेनफोन सीरीज की बैटरी प्रॉब्लम को फिक्स करने में नाकामयाब रहा है। हमने पहले भी जेनफोन 5 की कमजोर बैटरी के मुद्दे पर रोशनी डाली थी और यही शिकायत हमें जेनफोन 2 से भी रही। फोन की 3000mAh बैटरी सिर्फ एक ही दिन चलत है। ऐसा इसलिए, क्योंकि इसमें इंटेल चिपसेट लगा है। हालांकि, आप मॉडरेट यूज के साथ इस फोन को बिना चार्जर के लिए दौड़े एक दिन चला सकते हैं। अगर आप हेवी यूजर हैं दिन की शुरुआत सुबह 8 बजे फुल बैटरी से करते हैं, तो शाम 4 बजे तक आपको चार्जर ढूंढना पड़ेगा। गेमिंग से बैटरी पर काफी असर पड़ता है। एक घंटे का गेमिंग सेशन बैटरी को 20% डाउन कर देता है। आसुस ने इसमें पावर सेविंग मोड दिया है जो जेनफोन 2 की बैटरी कंजर्व करने में कुछ हद तक मदद तो करता है, लेकिन पावर यूजर्स को इसका कोई फायदा नहीं। इसके अलावा एक अल्ट्रा लो पावर मोड है जिसका इस्तेमाल आप कुछ एक्स्ट्रा घंटों की बैटरी लाइफ हासिल करने के लिए कर सकते हैं जब बैटरी 15% से कम हो जाए। बतौर एक मल्टिमीडिया डिवाइस, जेनफोन 2 अच्छा है, हालांकि ऑडियो थोड़ा और लाउड होता तो अच्छा रहता। प्राइमरी स्पीकर्स अच्छी साउंड क्वॉलिटी ऑफर करते हैं लेकिन लाउड म्यूजिक पर ढेर हो जाते हैं। स्मार्टफोन सभी विडियो फॉर्मैट्स प्ले कर सकता है जिसके लिए इसमें एक अच्छा थर्ड-पार्टी ऐप MX प्लेयर प्रो है। कैमरा आसुस कैमरा ऐप अब तक मिली सभी खुशखबरियों में से एक है, यूजर फ्रेंडली है और शूटिंग मोड्स से फुल है। नीचे उन सभी शूटिंग मोड्स का स्क्रीनशॉट है जिनका इस्तेमाल आप इस स्मार्टफोन में कर सकते हैं। इसके 13 मेगापिक्सल प्राइमरी कैमरे से हमने जितनी फोटो लीं, उनमें से सीधी धूप में ली गई फोटोज़ अच्छी आईं, हालांकि कुछ ओवरएक्सपोज़्ड थीं। इन तस्वीरों में लिए गए सब्जेक्ट्स अच्छे दिख रहे थे, लेकिन आसपास के इलाके कभी-कभी ओवरएक्स्पोज्ड लगे। हमने यह भी देखा कि कलर्स थोड़े-थोड़े ब्लीड कर रहे थे। बेहतर शॉट्स के लिए आप HDR मोड का इस्तेमाल कर सकते हैं। दूसरे कैमरे की कमी के बावजूद आसुस जेनफोन 2 का फील्ड ऑफ डेप्थ मोड वावे ऑनर 6 प्लस जितना ही अच्छा है। लो लाइट इमेज में पिक्सलमास्टर टेक्नॉलजी के चलते नॉइज़ कम है, लेकिन प्रोसेसिंग के कारण वे थोड़ी ग्लेज़्ड दिखती हैं। सेल्फी कैमरे में वाइड ऐंगल लेंस है जिससे आप बड़े एरिया वाली सेल्फी ले सकते हैं। जेनफोन 2 में ब्यूटी मोड भी है जो आपकी सेल्फीज़ में चेहरे पर से मार्क्स औ ब्लेमिश हटा देगा। नतीजा आसुस जेनफोन 2 एक बहुत ही बढ़िया स्मार्टफोन है, हालांकि इसकी बैटरी लाइफ सिर्फ 1 दिन की है। अगर इसकी कीमत 25000 रु के करीब हो, तो किसी भी खरीदार के लिए यह आसान चॉइस होगी। वावे ऑनर 6 प्लस, मोटो एक्स (जेन 2) और ओपो फाइंड 7 के ऊपर आप इस फोन को चुन सकते हैं। यह एक मिडरेंज स्मार्टफोन है लेकिन फ्लैगशिप स्मार्टफोन्स के बराबर ही परफॉर्म करता है। 4जीबी रैम मोबाइल डिवाइसेज पर पूरी तरह यूटिलाइज अभी नहीं हो पा रही है। लेकिन 64 बिट सीपीयू के लिए डिजाइन्ड ऐप्स आने को तैयार हैं। ऐसे में आसुस जेनफोन 2 एक फ्यूचर-रेडी स्मार्टफोन है जो काफी लंबे वक्त तक काम आएगा। खूबियां बढ़िया रैम कन्सिस्टेंट परफॉर्मेंस हाई रिजॉल्यूशन कमियां एफएम रेडियो नहीं है गेम्स के दौरान हीट अप होता है बैटरी कमजोर है
जापान की स्मार्टफोन कंपनी सोनी ने अपना नया स्मार्टफोन Sony Xperia XZs भारत में लॉन्च कर दिया है। इस स्मार्टफोन को कंपनी ने MWC 2017 में Xperia XZ Premium, Xperia XA1 और Xperia XA1 Ultra के साथ पेश किया था। इस स्मार्टफोन में 19 मेगापिक्सल का मोशन आई कैमरा लगा है जो सुपर स्लो मोशन विडियो बना सकता है। जानें, क्या हैं इसके अन्य फीचर्स और किस दाम पर लॉन्च किया गया है इसे: तस्वीरों में: देखें, कैसा है Sony Xperia XZs Sony Xperia XZs कंपनी के स्मार्टफोन Xperia XZ का छोटा वेरियंट है। इसमें 5.2 इंच का फुल HD ट्राइलूमिनस डिस्प्ले लगा है, जिसका रेजलूशन 1080x1920 पिक्सल्स है। ऐंड्रॉयड 7.0 नॉगट पर रन करने वाले इस स्मार्टफोन में क्वॉलकॉम स्नैपड्रैगन 820 प्रोसेसर के साथ Adreno 510 जीपीयू और 4 जीबी रैम लगाई गई है। स्मार्टफोन की इंटरनल मेमरी 64 जीबी है और इसमें 256 जीबी तक का माइक्रोएसडी कार्ड लगाया जा सकता है। स्मार्टफोन के 19 मेगापिक्सल मोशन आई कैमरे में 1/ 2.3 इंच Exmor RS मेमरी स्टैक्ड सेंसर के साथ Mobile BIONZ सेंसर लगााय गया है। इसमें प्रीडिक्टिव हाइब्रिड ऑटोफोकस है। इसकी मदद से यह 960fps सुपर स्लो वीडियो बना सकता है। फ्रंट कैमरा 13 मेगापिक्सल है। इसमें 22mm वाइड-ऐंगल लेंस लगा है जिसका अपर्चर f/2.0 है और SteadyShot 5-axis स्टेबलाइजेशन है। MWC में तो इसका सिंगल सिम वेरियंट शोकेस किया गया था मगर भारत में लॉन्च किया गया स्मार्टफोन ड्यूल-सिम सपॉर्ट करता है। सोनी एक्सपीरिया XZs को डस्ट और वॉटर रेजिस्टंस के लिए IP65/68 रेटिंग भी मिली है। इस स्मार्टफोन की बैटरी 2900 mAh है। इसमें हाइब्रिड चार्जिंग का फीचर है। यह Qnovo अडैप्टिव चार्जिंग और Quick Charge 3.0 को सपॉर्ट करता है। 146x72x8.1 mm डायमेंशंस वाले इस स्मार्टफोन का वजन 161 ग्राम है। कनेक्टिविटी की बात करें तो यह 4G, वाई-फाई ब्लूटूथ, एनएफसी, जीपीएस और यूएसबी टाइप-सी सपॉर्ट करता है। इसमें मैग्नेटोमीटर, ऐंबियंट लाइट सेंसर, ऐक्सलरोमीटर, जायरोस्कोप और प्रॉक्सिमिटी सेंसर भी हैं। कंपनी ने इसे 51,990 रुपये में लॉन्च किया है मगर इसे 49,990 रुपये में खरीदा जा सकेगा। यह 11 अप्रैल से फ्लिपकार्ट और ऑफलाइन स्टोर्स से खरीदा जा सकेगा। इसे आइस ब्लू, वॉर्म सिल्वर और ब्लैक कल वेरियंट्स में उतारा गया है। मंगलवार (4 अप्रैल) को इसे प्री-बुक करवाने वालों को कंपनी 4,990 रुपये का Sony XB-10 वायरलेस स्पीकर भी देगी।
रवि शर्मा भारत के स्मार्टफोन बाजार में आसुस ने उतरते ही 5 स्मार्टफोन एक साथ लॉन्च कर दिए। इसमें आसुस ज़ेनफोन 5 की पोजिशन सबसे अच्छी है। 10 हजार रुपए के बेस मॉडल में यह 5 इंच एचडी स्क्रीन, ऐंड्रॉयड 4.3 और 2 जीबी रैम दे रहा है। हालांकि इसमें इंटेल प्रोसेसर है, जबकि इस वक्त के ज्यादा ऐंड्रॉयड फोन्स में क्वॉलकॉम या मीडियाटेक प्रोसेसर हैं। क्या आपको यह फोन खरीदना चाहिए या 4000 रुपए और खर्च करके श्याओमी Mi 3 खरीदना चाहिए? कुछ ऐसे ही सवालों के जवाब खोजते हैं आसुस ज़ेनफोन 5 के इस रिव्यू में... डिजाइन और डिस्प्ले आसुस ज़ेनफोन 5 का लुक सादा सा है। कंपनी ने इसमें हल्के से मेटल के साथ ज्यादातर प्लास्टिक का इस्तेमाल किया है। हालांकि प्लास्टिक घटिया क्वॉलिटी की नहीं है और यह मैट फिनिश लिए हुए है, जो छूने पर अच्छी लगती है। सामने की तरफ स्क्रीन के ठीक नीचे मेटल की एक पट्टी है। इससे इसका डिजाइन थोड़ा बेहतर लगता है। आसुस इसी तरह मेटल की पट्टी अपने लैपटॉप में भी इस्तेमाल करती है। ज़ेनफोन 5 का बैक पैनल आसानी से निकाला जा सकता है। बैक पैनल कर्व लिए हुए है, जिसकी वजह से इसे एक या दो हाथ से पकड़े रहना आसान हो जाता है। यह स्मार्टफोन थोड़ा बड़ा है, जिससे इसे एक हाथ से ऑपरेट करना थोड़ा मुश्किल है। 145 ग्राम वजन के साथ यह थोड़ा भारी भी है, लेकिन यह सॉलिड फील देता है। इस फोन में जो एक चीज हमें पसंद नहीं आई, वह है इसके चौड़े किनारे। इससे यह गैरजरूरी ढंग से बड़ा हो गया है। यह स्मार्टफोन सैमसंग गैलक्सी S4 की तर्ज पर बहुत कॉम्पैक्ट हो सकता था, लेकिन सभी तरफ इसके चौड़े किनारों ने इसे बहुत बड़ा बना दिया है। होम, बैक और टास्क स्विचर बटन स्क्रीन पर नहीं दिए गए हैं, इससे भी इसका साइज बढ़ा है। आसुस ज़ेनफोन 5 में 720p रेजॉलूशन वाला 5 इंच का डिस्प्ले है। स्क्रीन का कलर रीप्रॉडक्शन संतुलित है। यह ज्यादातर सटीक और संतुलित रंग दिखाता है। आईपीएस पैनल होने की वजह से इसके व्यूइंग ऐंगल्स भी अच्छे हैं, जिसकी वजह से साइड से देखने पर भी इसके कलर्स ठीक दिखते हैं। इस पर पिक्सलेशन भी नहीं दिखता है। हार्डवेयर आसुस ज़ेनफोन 5 में अच्छा-खासा हार्डवेयर लगा है। इसमें 1.6 गीगाहर्त्ज इंटेल ऐटम Z2560 ड्यूल-कोर प्रोसेसर है। यह हाइपरथ्रेडिंग टेक्नॉलजी से लैस है यानी कई काम एक साथ होने पर यह क्वॉड-कोर प्रोसेसर जैसा काम कर सकता है। भारत में ज़ेनफोन 5 में 2 जीबी रैम, 8 जीबी/16 जीबी इंटरनल स्टॉरेज और 64 जीबी तक माइक्रो-एसडी कार्ड सपॉर्ट है। कनेक्टिविटी ऑप्शंस में 2G, 3G, वाई-फाई, ब्लूटूथ 4.0 और माइक्रो-यूएसबी 2.0 शामिल हैं। इस स्मार्टफोन में पीछे की तरफ एलईडी फ्लैश के साथ 8 मेगापिक्सल कैमरा है। 2 मेगापिक्सल का फ्रंट कैमरा है। 2110mAh की बैटरी है। इसके 8 जीबी वाले मॉडल की कीमत 9999 रुपए है और 16 जीबी वाले मॉडल की कीमत 12999 रुपए है। सॉफ्टवेयर सॉफ्टवेयर का पार्ट आसुस ज़ेनफोन 5 की एक और खासियत है। ऐंड्रॉयड स्मार्टफोन बनाने वाली कंपनियां कस्टमाइज़्ड सॉफ्टवेयर देकर खुद को अलग दिखाने की कोशिश करती हैं, लेकिन ज्यादातर ठीक काम नहीं कर पातीं और फोन का सॉफ्टवेयर बहुत व्यवस्थित नहीं रह पाता। लेकिन स्मार्टफोन के मामले में कम एक्स्पीरियंस होने के बावजूद आसुस ने बहुत बढ़िया काम किया है। आसुस ने ऐसा ऐंड्रॉयड लॉन्चर दिया है, जो ऐंड्रॉयड की बेसिक फंक्शनैलिटी को बेहतर बनाता है। यह दिखने में भी अच्छा लगता है। ज़ेनफोन 5 ऐंड्रॉयड 4.3 के साथ आता है, लेकिन ऐंड्रॉयड 4.4 का अपडेट निश्चित है। HTC के सेंस यूआई (यूज़र इंटरफेस) की तरह आसुस कस्टम स्किन से लॉक स्क्रीन पर शॉर्टकट्स आ जाते हैं, जिससे आप ज्यादा इस्तेमाल किए जाने वाले ऐप्स को बिना फोन अनलॉक किए खोल सकते हैं। इस पर टाइम, मौसम और आगे होने वाले इवेंट्स की जानकारी भी दिखती है। जब आप नोटिफिकेशंस बार को देखने के लिए स्क्रीन पर नीचे की तरफ स्वाइप करते हैं, तो बाईं ओर से एक स्वाइप से नोटिफिकेशंस खुल जाती है और दाईं ओर से स्वाइप से टॉगल्स खुल जाते हैं, जैसा कि इन दिनों ऐंड्रॉयड टैबलट्स में देखने को मिलता है। टॉगल्स मेन्यू में ब्राइटनेस, फ्लैशलाइट, मेमरी बूस्टर, कैलकुलेटर और क्विक मेमो हमेशा रहते हैं, लेकिन आप सेटिंग्स से नोटिफिकेशंस को बाकी टॉग्लस में दिखाने के लिए चुन सकते हैं। यहां एक और फीचर ईज़ी मोड का जिक्र करना जरूरी लगता है, जिससे आप सबसे ज्यादा इस्तेमाल किए जाने वाले ऐप्स को चुन सकते हैं और कंट्रोल कर सकते हैं। इसमें सैमसंग, सोनी और एचटीसी की तरह आसुस ज़ेनफोन 5 वैसे तो डायलर, कॉन्टैक्ट्स और कैमरा जैसे कॉमन ऐप्स दिखाता है, लेकिन इस मोड में खोलने के लिए आप बाकी ऐप्स चुन सकते हैं। सेटिंग्स से आप ऐसा कर सकते हैं कि स्क्रीन के ऑफ रहते हुए दो बार वॉल्यूम डाउन बटन दबाने पर कैमरा खुल जाए। दो बार टास्क स्विचर बटन को दबाकर आप स्क्रीनशॉट्स ले सकते हैं। कुछ आसुस ऐप्स के डिजाइन बहुत अच्छे दिखते हैं। ये फ्लैट हैं और कई ऐप्स-विजेट्स होने पर भी स्क्रीन इनकी वजह से भरी-भरी नहीं लगती। आसुस ने इसमें अपनी तरफ से कई ऐप्स डाले हैं और इनमें से सभी काम के नहीं हैं। इनमें से ऑडियोविज़ार्ड और स्प्लेंडिड का जिक्र करना जरूरी लगता है। ऑडियोविज़ार्ड आपके काम के आधार पर फोन के ऑडियो प्रोफाइल को कंट्रोल करने की सुविधा देता है। इस ऐप में 6 मोड्स हैं - स्पीच, म्यूज़िक, रेकॉर्डिंग, मूवी, गेमिंग और पावर सेविंग। स्प्लेंडिड से आप डिस्प्ले का कलर रीप्रॉडक्शन कंट्रोल कर सकते हैं। आसुस ने कहा है कि वह ज़ेनफोन 5 को ऐंड्रॉयड 4.4 किटकैट पर अपडेट करेगी, लेकिन ऐंड्रॉयड L पर अपडेट के बारे में कुछ नहीं कहा गया है। परफॉर्मेंस हम आसुस ज़ेनफोन 5 के सॉफ्टवेयर, हार्डवेयर, डिजाइन और डिस्प्ले क्वॉलिटी से काफी प्रभावित हुए। लेकिन रोजमर्रा के इस्तेमाल में इसकी परफॉर्मेंस कैसी है? ज़ेनफोन 5 ने हमें एक बार भी निराश नहीं किया। यह बिना एक बार भी फंसे लगातार बढ़िया परफॉर्मेंस देता रहा। सबसे ज्यादा चौंकाने वाली बात यह थी कि इंटेल प्रोसेसर वाला स्मार्टफोन ऐसा यूज़र एक्स्पीरियंस दे रहा था, जो अगर क्वॉलकॉम प्रोसेसर वाले बराबर के स्मार्टफोन्स से बहुत बेहतर नहीं था, तो भी अच्छा था। ऐप्स जल्दी खुल जाते हैं और उनके बीच स्विचिंग स्मूद है। 2 जीबी रैम होने की वजह से इसमें हमें 'आउट ऑफ' मेमरी की दिक्कत नहीं झेलनी पड़ी। यह स्मार्टफोन एक गेमिंग मशीन के तौर पर भी बढ़िया काम करता है, लेकिन भारी गेम्स शुरू होने में थोड़ा वक्त लेते हैं। पावर VR GX544MP2 जीपीयू बिना किसी दिक्कत के बढ़िया ग्राफिक्स दिखाता है। इस पर हमने रीयल रेसिंग 3 और डेड ट्रिगर 2 खेले। ये दोनों गेम्स स्मूद चले और कोई फ्रेम ड्रॉप नहीं मिला। बेंचमार्क टेस्ट में आसुस ज़ेनफोन 5 बढ़िया नतीजे देता है। वास्तव में इसने कई टेस्ट में गूगल नेक्सस 4 से बढ़िया नतीजे दिए और निश्चित तौर पर इसने मोटो G से बेहतर स्कोर किया। हमें दोनों सिम कार्ड पर कॉल क्वॉलिटी ठीक लगी, लेकिन यह ऐसी भी नहीं थी कि जिसके बारे में अलग से कुछ कहा जाए। वाई-फाई और 3G नेटवर्क्स भी सही से काम किए। मल्टिमीडिया डिवाइस के तौर पर आसुस ज़ेनफोन 5 अच्छा नहीं है। हालांकि इसका डिस्प्ले बढ़िया है और हर तरह के विडियो फॉर्मैट्स आसानी से चल जाते हैं, लेकिन इसका साउंड पर्याप्त तेज नहीं है। इस वजह से इस पर गाने सुनने या विडियो देखने में मजा नहीं आता। तेज साउंड आउटपुट न होने की वजह से इसे लाउडस्पीकर मोड में इस्तेमाल करना किसी काम का नहीं है। इसे इस्तेमाल करते हुए हमें एक दिक्कत और लगी। डिस्प्ले के नीचे इसके होम, बैक और टास्क स्विचर बटन बैकलिट नहीं हैं यानी उनके नीचे लाइट नहीं जलती है, जिससे अंधेरे में इन्हें इस्तेमाल करना थोड़ा मुश्किल हो जाता है। बैटरी लाइफ भी एक मुद्दा है। रेग्युलर इस्तेमाल में हमने ब्राइटनेस 50 फीसदी पर रखा और हर वक्त 3G या वाई-फाई ऑन रखा, जिसमें बैटरी 6-7 घंटे में खाली हो गई। इंटरनेट कनेक्विटी बंद करने से फोन को दिन भर चलाने में मदद मिली। इस फोन में बैटरी सेवर मोड्स हैं, लेकिन बिना इंटरनेट बंद किए वे ज्यादा मददगार साबित नहीं होते। इस नाते हम आपको सलाह देंगे कि इमर्जेंसी के लिए इस फोन के साथ चार्जर जरूर लेकर चलें। कैमरा आसुस ज़ेनफोन 5 में 8 मेगापिक्सल का अच्छा कैमरा है। खासतौर पर 10 हजार रुपए की रेंज के स्मार्टफोन में यह अच्छा कैमरा है। आसुस ने कैमरे के साथ कुछ सॉफ्टवेयर फीचर भी दिए हैं, जैसे डेप्थ ऑफ फील्ड, मिनियेचर और स्मार्ट रिमूव। ऑटो मोड में तस्वीरों के हल्के रंग वाले हिस्से ओवरएक्सपोज़्ड हो जाते हैं और गहरे हिस्से अंडरएक्सपोज़्ड रह जाते हैं। दिन की रोशनी में ली गई तस्वीरों में रंग सटीक दिखते हैं और वाइट बैलंट भी सही रहता है। कम रोशनी में ली गई तस्वीरें भी अच्छी दिखती हैं और इनमें बराबरी के बाकी स्मार्टफोन से ली गई तस्वीरों के मुकाबले थोड़ा कम नॉइस दिखता है। आप नोकिया लूमिया फोन्स के सिनेमाग्राफ की तरह इससे GIF इमेज बना सकते हैं। मिनियेचर फीचर से एक ऑब्जेक्ट पर फोकस रहता है और बाकी हिस्सा धुंधला हो जाता है। डेप्थ ऑफ फील्ड फीचर बढ़िया काम करता है, लेकिन यह थोड़ा धीमा है और हमें इससे एक ठीक-ठाक तस्वीर लेने के लिए कई बार कोशिश करनी पड़ी। नतीजा अगर आप 10 हजार रुपए से कम में एक स्मार्टफोन चाहते हैं, तो आसुस ज़ेनफोन 5 आसानी से आपकी पहली पसंद हो सकता है। बैटरी लाइफ एक मुद्दा है, लेकिन एक चार्जर या पावर बैंक रखने से आपकी परेशानी दूर हो सकती है। इसकी स्क्रीन, सॉफ्टवेयर, कैमरा और पूरी परफॉर्मेंस बैटरी के मुद्दे पर भारी पड़ती है। हालांकि अगर आप अपना बजट 14,000 रुपए तक ले जा सकते हैं, तो आपको श्याओमी Mi 3 लेना चाहिए। Mi 3 शानदार फोन है और यह ज़ेनफोन 5 से बहुत आगे है। खूबियां अच्छा कैमरा शानदार डिस्प्ले बेहतरीन कीमत लगातार स्मूद परफॉर्मेंस कमियां चौड़े किनारे बैकलिट बटन नहीं थोड़ी कमजोर बैटरी साउंड पर्याप्त तेज नहीं
नई दिल्ली ऐपल ने चुपके से iPhone 6 का नया वेरियंट पेश किया है, जिसकी इंटरनल मेमरी 32 जीबी है। इस नए वर्जन को कंपनी ने ऑफिशली तो लॉन्च नहीं किया है मगर भारत और कुछ अन्य एशियाई देशों में इसकी बिक्री शुरू हो चुकी है। गौरतलब है ऐपल ने सितंबर 2014 में आईफोन को तीन मेमरी वेरियंट्स में लॉन्च किया था- 16जीबी, 64जीबी और 128 जीबी। भारत में iPhone 6 का 32 जीबी वेरियंट स्पेस ग्रे कलर में ऐमजॉन पर 28,999 रुपये में लिस्ट किया गया है। इसके साथ 13,532 रुपये तक का एक्सचेंज ऑफर भी दिया जा रहा है। ध्यान देने वाली बात यह है कि इसे थर्ड पार्टी सेलर बेच रहा है। ऐपल ने ऑफिशली भारत में इसे लॉन्च करने को लेकर अभी कुछ नहीं कहा है। 32 जीबी वाले नए वेरियंट के अन्य स्पेसिफिकेशंस पुराने आईफोन 6 जैसे ही हैं। भारत के साथ-साथ ताइवान और चीन में भी आईफोन 6 के 32 जीबी स्टोरेज वाले वेरियंट्स के बिकने की खबर है। 9to5Mac के मुताबिक आईफोन 6 का 32 जीबी गोल्ड वर्जन ताइवान में वहां के मोबाइल कैरियर 'ताइवान मोबाइल' के जरिए 10 मार्च से खरीदा जा सकेगा। इससे पहले खबरें आई थीं कि चीन में भी यह बिक रहा है। ऐमजॉन इंडिया पर iPhone 6 का 32 जीबी स्टोरेज वाला वेरियंट भले ही 28,999 रुपये में उपलब्ध है मगर 16 GB वाला वेरियंट 30, 300 रुपये के प्राइस टैग के साथ लिस्ट किया गया है। यानी 32 जीबी स्टोरेज वाला वेरियंट 16 जीबी स्टोरेज वाले से सस्ता है। फ्लिपकार्ट पर 16 जीबी स्पेस ग्रे 27,990 रुपये में एक्सचेंज ऑफर के साथ उपलब्ध है। रिव्यू पढ़ें: जानें, कैसा है iPhone 6 ऐमजॉन की लिस्टिंग पर ध्यान दें तो नए आईफोन 6 (32 GB) के साथ 1 साल की वॉरन्टी मिल रही है। यह डील थर्ड-पार्टी सेलर 'ई-मोबाइल्स' की तरफ से है और 'ऐमजॉन फुलफिल्ड' भी है। सेलर को 16,357 रेटिंग्स मिली हैं और ऐवरेज स्कोर 5 में से 4.7 है।
बार्सिलोना भारत में इस साल सितंबर में पहली मोबाइल कांग्रेस का आयोजन होने जा रहा है। इंडियन मोबाइल कांग्रेस नाम के इवेंट का फोकस साउथ ईस्ट एशियन मार्केट्स में भागीदारी बढ़ाने पर रहेगा। COAI के डायरेक्टर जनरल रंजन एस. मैथ्यूज़ ने कहा, 'बार्सिलोना में मोबाइल वर्ल्ड कांग्रेस होती है और इसका एक एडिशन शंघाई में भी है। मगर साउथ ईस्ट एशिया के लिए कुछ भी नहीं है। भारत टेलिकॉम के मामले में ग्लोबल लीडर बनकर उभर रहा है और इंडियन मोबाइल कांग्रेस में हम इसी को शोकेस करेंगे।' उन्होंने कहा कि डिपार्टमेंट ऑफ टेलिकॉम और मिनिस्ट्री ऑफ इलेक्ट्रॉनिक्स ऐंड आईटी ने इंडियन मोबाइल कांग्रेस के आयोजन पर जोर डाला है। इसका आयोजन सेल्यूलर ऑपरेटर्स असोसिएशन ऑफ इंडिया करेगी। उन्होंने कहा, 'हर साल MWC का आयोजन करने वाली GSM असोसिएशन ने तीन दिन के इवेंट के लिए हामी भर दी है, जिसकी शुरुआत दिल्ली के प्रगति मैदान पर 27 सितंबर से होगी।' मैथ्यूज़ ने कहा कि Indian Mobile Congress में भागीदारी के लिए उन्होंने भारत सरकार के प्रतिनिधिमंडल के साथ ब्रिटिश और स्वीडिश ट्रेड मिनिस्टर्स से बातचीत की है। उन्होंने कहा, 'हमने अन्य सरकारों के आधिकारिक प्रतिनिधियों के साथ भी मीटिंग की है।' मैथ्यूज़ के मुताबिक भारत के सभी मोबाइल ऑपरेटर्स, फेसबुक, वावे, एरिक्सन और सिस्को वगैरह इसमें हिस्सा लेंगे। COAI के डायरेक्टर जनरल ने कहा, 'हम भारत की अन्य बिजनस असोसिएशंस से भी इसमें हिस्सा लेने के लिए कहा है। इवेंट का फोकस नॉलिज शेयरिंग, एग्जिबिशन, स्टार्टअप्स, स्किल डिवेलपमेंट, डिजिटल इंडिया और मेक इन इंडिया रहेगा।'
एलीट सेंस स्मार्टफोन लॉन्च करने के बाद स्वाइप ने एक और स्मार्टफोन लॉन्च किया है। बजट सेगमेंट में लॉन्च किए गए इस स्मार्टफोन का नाम Swipe Konnect Neo 4G रखा गया है। जानें, क्या हैं इसके स्पेसिफिकेशंस और इसकी कीमत कितनी रखी गई है। स्वाइप कनेक्ट नियो 4G ऐंड्रॉयड 6.0 मार्शमैलो पर रन करता है। इसमें ड्यूल-सिम स्लॉट है, जिसमें एक माइक्रो और दूसरा मिनी सिम डाला जा सकता है। स्मार्टफोन में 4 इंच का WVGA डिस्प्ले लगा है जिसका रेजलूशन 480x800 पिक्सल्स है। स्मार्टफोन में 1.5 GHz के क्वॉड-कोर प्रोसेसर के साथ 512 MB रैम लगाई गई है। इंटरनल मेमरी 4 जीबी है और 32 जीबी तक का माइक्रोएसडी कार्ड इसमें लगाया जा सकता है। कैमरे की बात करें तो इसका बैक कैमरा 5 मेगापिक्सल है जिसके साथ LED फ्लैश दी गई है। फ्रंट कैमरा 1.3 मेगापिक्सल है। कनेक्ट नियो 4जी में 2000 mAh बैटरी लगाई गई है। कनेक्टिविटी की बात करें तो यह 4G VoLTE, वाई-फाई, ब्लूटूथ, जीपीएस और माइक्रो-यूएसबी सपॉर्ट करता है। Swipe Konnect Neo 4G की कीमत कंपनी ने 3,999 रुपये रखी है। ऑफलाइन रीटेलर्स के साथ-साथ इसे आनलाइन भी खरीदा जा सकता है मगर सिर्फ शॉपक्लूज़ से। शॉपक्लूज़ इसे 2,849 रुपये में बेच रहा है।
अनुपम सक्सेना, TOI टेक ​ 4 जीबी रैम वाले पहले स्मार्टफोन जेनफोन 2 के साथ मार्केट में हंगामा मचाने के बाद, आसुस अब इस फोन के अलग-अलग वेरियंट्स लेकर आ रही है जो खुद में एक से बढ़कर एक लग रहे हैं। हाल ही में लॉन्च किए गए इन वेरियंट्स में से एक है जेनफोन लेजर जिसमें कम कीमत में लेजर ऑटो फोकस स्मार्टफोन दे रहा है। इस फोन में जेनफोन फैमिली के बाकी फोन्स से अलग क्वालकॉम स्नैपड्रैगन प्रोसेसर है। हमने कुछ दिनों तक इस फोन का इस्तेमाल किया और जानने की कोशिश की कि यह कैसा है... बिल्ड, डिजाइन और डिस्प्ले आसुस जेनफोन 2 लेजर (5.5 इंच वेरियंट) के डायमेंशन्स और वजन काफी हद तक जेनफोन 2 जैसे ही हैं। आसुस ने अपने फोन्स के डिस्प्ले का साइज 5.5 इंच रखा है जो फैबलेट की कैटिगरी में आता है। लेकिन कम्पनी ने सुनिश्चित किया है कि इसका असर फोन की पूरी डायमेंशन्स पर न पड़े और इसका स्क्रीन टु बॉडी रेशो 72% है। फ्रंट में 5.5 इंच का HD (720x1280 पिक्सल) IPS डिस्प्ले है जिसपर कलर्स काफी वाइब्रेंट नजर आ रहे हैं और ब्राइटनेस लेवल बेहतरीन है। साथ ही व्यूइंग ऐंगल्स भी काफी वाइड हैं। हालांकि, अगर फुल HD डिस्प्ले होता तो बेहतर होता, लेकिन 720 पिक्सल के पैनल पर भी टेक्स्ट और ग्राफिक्स अच्छे से रेंडर हो जाते हैं। धूप में स्क्रीन बढ़िया दिखती है। फोन पर कॉर्निंग गोरिल्ला ग्लास प्रोटेक्शन है जो उसे स्क्रैच से बचाता है। टॉप एंड जेनफोन 2 मॉडल्स में भी अब तक गोरिल्ला ग्लास 3 प्रोटेक्शन ही दिया जाता है। इस्तेमाल के दौरान टच रेस्पॉन्स भी काफी अच्छा रहा। फोन एक हाथ से इस्तेमाल करने के लिहाज़ से काफी बड़ा है, खासकर अगर आपके हाथ छोटे हैं। लेकिन आसुस ने एक हाथ से फोन इस्तेमाल करने के लिए इसमें एक स्पेशल मोड डाला है जो होम बटन को दो बार टैर करने पर खुल जाता है। लेकिन इसे फोन की सेटिंग्स में जाकर इनेबल करना पड़ता है। इस मोड में ऑन-स्क्रीन नेविगेशन कीज़ भी दिखती हैं। फोन का पावर/ स्क्रीन लॉक बटन फोन के टॉप एज पर दिया गया है जिससे काफी दिक्कत पेश आती है। हाल फिलहाल में लॉन्च किए गए अधिकतर बड़े फोन्स के साइड्स में यह बटन दिया जाता है ताकि आसानी से ऐक्सेस किया जा सके। डिस्प्ले के ठीक नीचे आपको नेविगेशन के लिए 3 कपैसिटिव टच बटन्स और एक मटैलिक स्ट्रिप नजर आएंगे जो कम्पनी के दूसरे डिवाइसेज में नहीं हैं। जेनफोन 2 की तरह इसमें भी नेविगेशन कीज़ को बैकलिट नहीं किया गया है। जेनफोन 2 लेजर में एक रिमूवेबल बैक पैनल है जिसपर मैट फिनिश है और यह थोड़ी गोलाई लिए हुए है। हमारी डेमो युनिट लाल रंग की है लेकिन आसुस इसके दूसरे कलर वेरियंट्स भी लाने जा रही है। LG की तरह इस फोन के मटैलिक वॉल्यूम रॉकर बटन बैक पर कैमरा लेंस के ठीक नीचे दिए गए हैं। हालांकि, यह पोजिशनिंग फोन को ज्यादा सुविधाजनक बनाने के लिए की गई है, लेकिन कुछ लोगों को यह अजीब लग सकता है। बैक पर आसुस और जेनफोन की ब्रैंडिंग है और एक स्पीकर ग्रिल भी है। कैमरा लेंस और ड्यूल LED फ्लैश तो है ही। बैकपैनल को रिमूव करना आसान है और इसके नीचे एक नॉन रिमूवेबल बैटरी और दो माइक्रो सिम कार्ड स्लॉट्स हैं। दोनों ही 4G LTE नेटवर्क को सपॉर्ट करते हैं। इसके अलावा एक माइक्रोएसडी कार्ड स्लॉट भी है जो सिमकार्ड स्लॉट्स के ठीक ऊपर है। सॉफ्टवेयर यह फोन ऐंड्रॉयड 5.0.2 लॉलीपॉप पर रन करता है और इस पर आसुस के जेन यूजर इंटरफेस को स्किन किया गया है जो थीम्स को भी सपॉर्ट करता है। इसमें कस्टमाइज्ड सिस्टम ऐप्स, अनलॉक जेस्चर, फोन खोलने के लिए डबल टैप और फोन को पीसी से कनेक्ट करने के लिए जेनलिंक ऐप्स हैं। नेविगेशन स्ट्रक्चर स्टॉक ऐंड्रॉयड पैटर्न जैसा है जिसमें अ लग ऐप लॉन्चर है, सब चीजें स्किन्ड हैं और इंटरफेस को अलग लुक मिलता है। यह जेनफोन 5 से शुरू हुआ था और आसुस ने सॉफ्टवेयर के मामले में अपने फोन्स को बाकी सबसे हटके बनाने में सफलता पाई है। इसमें कई सारे ऐसे प्रीलोडेड ऐप्स हैं जिन्हें आप हटा नहीं सकते। इनमें से कई को बेवजह फैला कर रखा गया है। मसलन, माईआसुस, आसुस सपॉर्ट और क्विक मीमो, सुपरनोट को एकसाथ क्लब किया जा सकता है। दो ब्राउजर्स की कोई जरूरत नहीं है। जेनलिंक ऐप्स जैसे टूल्स और ऑटो-स्टार्ट मैनेजर जैसे कुछ ऐप्स हमें फोन के ऊपर ग्रैन्युलर कंट्रोल देते हैं जिससे आसुस का पीसी डीएनए याद आता है। लेकिन, कुछ ऐप्स की जरूरत बिल्कुल भी नहीं है। सॉफ्टवेयर फीचर्स में जेस्चर सपॉर्ट और अनलॉक करने के लिए डबल टैप जैसे फीचर शामिल हैं। इस फोन में एक किड्स मोड भी है। इसमें आप चुन सकते हैं कि किन ऐप्स को खुला रखना है और बाकी फोन्स को पासवर्ड प्रोटेक्ट कर सकते हैं। बड़ों और जिन लोगों को फोन के सभी फीचर्स की जरूरत नहीं पड़ती, उनके लिए ईजी मोड भी है। इसमें लगातार इस्तेमाल होने वाले ऐप्स के आइकन की एक ग्रिड बन जाती है और आप चाहें तो अपनी तरफ से उसमें कुछ जोड़ भी सकते हैं। इसमें सभी ऐप्स का लिस्ट व्यू भी होता है। कुल मिलाकर, इंटरफेस से फोन इस्तेमाल करने में आसानी होती है और कस्टमाइजेशन के काफी विकल्प मिल जाते हैं। कैमरा इस फोन में 13 मेगापिक्सल प्राइमरी कैमरा है जिसमें लेजर ऑटो फोकस है जो 0.3 सेकंड में ही फोकस कर लेता है और इसमें ड्यूल LED फ्लैश है। इसमें 5 मेगापिक्सल सेल्फी कैमरा बी है। इस फोन के प्राइमरी कैमरे में फाइव-प्रिजम लारगन लेंस और तोशीबा सेंसर लगाए गए हैं। इसके साथ इसमें ड्यूल टोन ड्यूल LED फ्लैश है। यह इकलौता ऐसा बजट फोन है जिसमें लेजर ऑटोफोकस है जिससे तेजी से फोकस हो पाता है। इसके अलावा सिर्फ वनप्लस 2, LG G4 और आसुस के ही जेनफोन सेल्फी में यह फीचर है। कहना होगा कि कैमरे का लेजर ऑटो फोकस अच्छे से काम करता है और कुछ ही सेकंड्स में सब्जेक्ट पर फोकस कर लेता है। इससे क्लोज अप कैप्चर करना काफी आसान हो जाता है। f2.0 अपर्चर वाला यह कैमरा दिन की रोशनी में अच्छी तस्वीरें क्लिक करता है जिनमें डीटेल का अच्छा-खासा स्तर होता है और बैलंस्ड कॉन्ट्रास्ट और कलर्स नजर आते हैं। लो लाइट मोड कुछ हद तक नॉयज कम कर देता है लेकिन डीटेल में भी कमी आ जाती है। ड्यूल LED फ्लैश से नॉयज कम करने और लाइट फिल इन करने में मदद मिलती है। डेप्थ मोड से आप बोके इफेक्ट वाली तस्वीरें ले सकते हैं और शटर बटन दबाने के बाद एक स्लाइडर के जरिये डेप्थ चुन सकते हैं। हमने इस तरह जो तस्वीरें लीं वे कुछ खास नहीं आईं। 5 मेगापिक्सल फ्रंट कैमरे से बढ़िया सेल्फी आईं और ब्यूटिफिकेशन इफेक्ट्स भी अच्छे रहे। फोन से रिकॉर्ड किये गए विडियो की क्वॉलिटी संतोषजनक है। परफॉर्मेंस आसुस जेनफोन 2 लेजर (2GB रैम के साथ) में 64 बिट 1.2GHz क्वालकॉम स्नैपड्रैगन क्वाड-कोर प्रोसेसर, अड्रीनो 306 ग्राफिक्स और 2 जीबी रैम है। फोन के मेन्यू में नेविगेट करते हुए, ऐप्स लॉन्च करते हुए या स्विच करते हुए हमें कोई लैग नहीं नजर आया। इस फोन पर हमने सबवे सर्फर, टेम्पल रन 2, लियोज़ फॉर्च्यून और अस्फाल्ट 8 जैसे गेम्स बिना किसी दिक्कत के खेले। फोन की गेमिंग परफॉर्मेंस अच्छी रही और इस दौरान कोई फ्रेम ड्रॉप, फ्रीज या हीटिंग सम्बंधी दिक्कतें सामने नहीं आईं। इस फोन ने आनतुतु पर 23,388, क्वाड्रेंट पर 14,471 और नेनामार्क 2 बेंचमार्क टेस्ट्स में 54.5 अंक स्कोर किये। ये स्कोर्स मोटो जी जेन 3 के स्कोर्स के बराबर है। हालांकि, सिर्फ इनके आधार पर फोन को जज नहीं किया जा सकता। 16 जीबी स्टोरेज में से सिर्फ 10.8 जीबी ही यूजर के लिए उपलब्ध है। इस फोन में एसडी कार्ड स्लॉट है जो कि राहत की बात है। जेनफोन 2 लेजर में ब्लूटूथ, वाई-फाई और GPS कनेक्टिविटी ऑप्शन्स हैं। यह फोन NFC को सपोर्ट नहीं करता लेकिन FM रेडियो को करता है। इस फोन की कॉल क्वॉलिटी बेहतरीन है और सिग्नल रिसेप्शन में भी कोई दिक्कत नहीं आई। कम सिग्नल वाली जगह पर भी फोन ने सिग्नल कैच किये। जीपीएस लॉक करने में भी फोन को कोई दिक्कत नहीं आई। हमने एयरटेल दिल्ली का 4G डेटा इस्तेमाल कर के देखा और अच्छी-खासी 25Mbps से भी ज्यादा स्पीड लॉक कर सके। इसपर लगभग सभी मशहूर विडियो और ऑडियो फाइल फॉर्मैट्स प्ले हो पाते हैं। इस फोन में 3000mAh की रिमूवेबल बैटरी है जो स्क्रीन ब्राइटनेस को फुल रखकर और 3G डेटा ऑन रखकर एक दिन से ऊपर निकाल देती है। हम इस फोन को 16-17 घंटे चला पाए। यह फोन 7-8 घंटों तक लगातार विडियो प्ले कर सकता है। हमें खुशी है कि आसुस ने बैटरी बैकअप की समस्या का समाधान कर दिया है। नतीजा आसुस का जेनफोन 2 लेजर 10,000 से कम में उपलब्ध सबसे बढ़िया स्मार्टफोन्स में से एक है। इसके हार्डवेयर स्पेसिफिकेशन बेहतरीन हैं, लेजर ऑटोफोकस वाला बढ़िया कैमरा है, अच्छा बैटरी बैकअप है और सॉफ्टवेयर फीचर्स भी भरपूर हैं। फोन लेनोवो K3 नोट को टक्कर दे सकता है लेकिन इसमें फुल HD स्क्रीन नहीं है, पर बैटरी बैकअप बेहतर है। मोटोरोला मोटो जी भी टक्कर में है लेकिन उसकी कीमत 4,000 रु ज्यादा है और इसमें एक्स्ट्रा खूबियों में स्टॉक ऐंड्रॉयड और वॉटर रेजिस्टेंट होना ही है। जेनफोन 2 लेजर के साथ, आसुस बजट स्मार्टफोन सेगमेंट में धमाल मचाने के लिए तैयार है। खूबियां लेजर ऑटो फोकस गुड बैटरी बैकअप डीसेंट परफॉर्मेंस कमियां क्विक चार्जिंग न होना फिंगरप्रिंट सेंसर न होना
Nokia 9 नाम के स्मार्टफोन को लेकर लंबे समय से कयास लगाए जा रहे हैं मगर कंपनी ने ऑफिशली अभी तक इस नाम से किसी स्मार्टफोन को लाने की बात नहीं कही है। अब इस स्मार्टफोन को लेकर एक और जानकारी रिलीज हुई है। रिपोर्ट्स के मुताबिक इस स्मार्टफोन में स्नैपड्रैगन 835 प्रोसेसर लगा होगा और आइरिस स्कैनर का फीचर भी दिया जाएगा। Nokia Power User की रिपोर्ट के मुताबिक यह स्मार्टफोन ऐंड्रॉयड 7.1.2 नॉगट पर रन करेगा। इसमें 5.5 QHD OLED डिस्प्ले होगा, जिसका रेजलूशन 1440 x 2560 पिक्सल्स होगा। कहा जा रहा है कि इसमें स्नैपड्रैगन 835 प्रोसेसर के साथ 6GB रैम लगी होगी। नोकिया 9 में 22 मेगापिक्सल ड्यूल बैक कैमरा होने की बात कही जा रही है जिसमें कार्ल जीस के लेंस लगे होंगे। फ्रंट कैमरा 12 मेगापिक्सल होगा। अपकमिंग नोकिया 8 को लेकर भी कयास लगाए जा रहे हैं कि इसमें भी Carl Zeiss के लेंस लगे होंगे। यह स्मार्टफोन 64 और 128 जीबी के स्टोरेज वेरियंट में लॉन्च हो सकते हैं। Nokia 9 में 3800 mAh बैटरी लगी होने की बात कही जा रही है जो क्विक चार्ज 4.0 टेक्नॉलजी सपॉर्ट करेगी। स्मार्टफोन में आइरिस स्कैनर भी हो सकता है। साथ में हाल ही में लॉन्च OZO ऑडियो टेक्नॉलजी भी हो सकती है। इसमें IP68 सर्टिफिकेशन और फिंगरप्रिंट सेंसर भी लगा होगा।
लेटेस्ट आईफोन्स खरीदने की चाहत रखने वालों के लिए फ्लिपकार्ट ने अपग्रेड प्रोग्राम पेश किया है। यह ऑफर iPhone 7 और iPhone 7 Plus दोनों के लिए है। इन आईफोन्स 5 पर्सेंट के फ्लैट डिस्काउंट के साथ-साथ 25,100 रुपये तक का एक्सचेंज ऑफर भी दिया जा रहा है। यह अपग्रेड प्रोग्राम है, इसलिए आप अपने आईफोन को ही अच्छे डिस्काउंट पर एक्सचेंज करवा सकते हैं। इस ऑफर के तहत iPhone 4, 4, 4s, 5, 5s, 5c, 6, 6 Plus, 6s Plus और SE को एक्सचेंज करवाया जा सकता है। अन्य कंपनियों के फोनों को भी एक्सचेंज किया जा सकता है मगर उनपर कम डिस्काउंट मिलेगा। इस ऑफर के तहत iPhone 7 (32GB) पर 5 पर्सेंट फ्लैट डिस्काउंट मिलने से इसकी कीमत 60 हजार रुपये से घटकर 57000 रुपये रह जाती है। 21,800 रुपये तक का अधिकतम एक्सचेंज डिस्काउंट लेने पर फोन की कीमत सिर्फ 35,200 रुपये हो जाती है। इसी तरह से iPhone 7 (128 GB) और iPhone 7 (256 GB) को फ्लैट डिस्काउंट और एक्सचेंज ऑफर मिलाने पर क्रमश: 43,200 रुपये और 51,200 रुपये में खरीदा जा सकता है। इनकी कीमत वैसे 70 हजार और 80 हजार रुपये है। अगर आप iPhone 7 Plus लेना चाहते हैं तो ऑफर्स के बाद 32 जीबी वाले वर्जन को 44,800 रुपये और 128 जीबी वाले को 52,800 रुपये में खरीद सकते हैं। 256 रुपये वाले वेरियंट की कीमत वैसे 92000 रुपये है मगर ऑफर्स के बाद इसे 31,200 रुपये के डिस्काउंट के साथ 60,800 रुपये में खरीदा जा सकता है। iPhone 7 Plus के 128GB गोल्ड वर्जन, 32 जीबी गोल्ड वर्जन और iPhone 7 के 128GB गोल्ड वर्जन को अपग्रेड प्रोग्राम में शामिल नहीं किया गया है। विभिन्न बैंकों के क्रेडिट कार्ड्स की मदद से EMI से भी इन्हें खरीदा जा सकता है। इंग्लिश में पढ़ें: Now buy iPhone 7, iPhone 7 Plus at a discount of up to Rs 31,200
पिछले महीने ऐपल ने आईफोन 6 का 32 जीबी वेरियंट ई-कॉमर्स वेबसाइट्स के जरिए भारत समेत कई देशों में चुपके से उतारा था। भारत में यह ऐमजॉन की वेबसाइट पर एक्सक्लूसिव की लिस्टिंग के साथ नजर आया था मगर अब कंपनी ने इसे अपने ऑफिशल चैनल पार्टनर्स के जरिए लॉन्च कर दिया है। इनमें बीटल, इनग्राम, राशि पेरिफ्रल्स और रेडिंगटन शामिल हैं। अब ऐपल का नया आईफोन 6 32 जीबी जल्द ही अन्य ई-कॉमर्स साइट्स और ऑफलाइन स्टोर्स के जरिए बिकना शुरू हो जाएगा। कुछ मीडिया रिपोर्ट्स के मुताबिक बेंगलुरु में कुछ रीटेलर्स ने इसकी बिक्री शुरू कर दी है। आईफोन 6 32 जीबी का MRP 30,700 रुपये है। गौरतलब है ऐपल ने सितंबर 2014 में आईफोन 6 को तीन मेमरी वेरियंट्स में लॉन्च किया था- 16जीबी, 64जीबी और 128 जीबी। भारत में मार्च 2017 के पहले हफ्ते में iPhone 6 का 32 जीबी वेरियंट स्पेस ग्रे कलर में ऐमजॉन पर 28,999 रुपये में लिस्ट किया गया था। इसे थर्ड पार्टी सेलर ने लिस्ट किया था और ऐपल ने इस फोन की लॉन्चिंग को लेकर कोई जानकारी नहीं दी थी। इसके करीब 2 हफ्ते बाद कंपनी ने अब जाकर इसे ऑफिशली लॉन्च किया है। कुछ दिन पहले ही ऐपल ने iPhone और iPhone 7 Plus के लाल रंग के स्पेशल एडिशंस लॉन्च किए हैं। इसके साथ ही कंपनी ने iPhone SE के दो नए मेमरी वेरियंट्स और 9.7 इंच का नया आईपैड लॉन्च किया है। कुछ अन्य प्रॉडक्ट्स के स्पेसिफिकेशंस में भी बदलाव आया है। इस खबर के बारे में विस्तार से पढ़ने के लिए यहां क्लिक करें। इंग्लिश में पढ़ें: Apple 'officially re-launches' iPhone 6 in Indi
LG ने अपना नया स्मार्टफोन Stylus 3 भारत में चुपके से लॉन्च कर दिया है। कंपनी ने इसे अपनी वेबसाइट पर लिस्ट किया है। उम्मीद जताई जा रही है कि इसकी बिक्री आने वाले कुछ दिनों में शुरू होगी। जानें, क्या हैं इसके फीचर्स और दाम क्या रखा गया है: LG Stylus 3 को कंपनी ने दिसंबर में लॉन्च किया था। कंपनी ने इसे CES 2017 में शोकेस किया था। कंपनी ने मिड-रेंज सेगमेंट में अपनी पकड़ बनाने के इरादे से इसे लॉन्च किया है। इस स्मार्टफोन का सबसे बड़ा फीचर है इसके साथ आने वाला स्टाइलस। इसकी मदद से बहुत से फंक्शंस किए जा सकते हैं। तस्वीर क्रॉप करने से लेकर ऐंगल्स तक अजस्ट किए जा सकते हैं। कंपनी का दावा है कि पेन टॉप को इंप्रूव किया गया है। स्मार्टफोन में स्क्रीन-ऑफ-मेमो फीचर भी आता है डिससे आप स्क्रीन ऑफ होने पर भी उसपर स्टाइलस की मदद से कुछ लिख सकते हैं। इसमें पेन कीपर फीचर भी है जो यूजर को याद दिलाएगा कि स्टाइलस को दोबारा डिवाइस में रखना है। स्मार्टफोन के बैक पैनल पर फिंगरप्रिंट सेंसर भी लगा है। LG Stylus 3 में 5.7 इंच का HD डिस्प्ले है, जिसका रेजलूशन 720 x 1280 पिक्सल्स है। इसमें 1.5 GHz का ऑक्टा-कोर मीडियाटेक MT6750 प्रोसेसर लगा है। साथ में 3GB रैम लगी है। इंटरनल मेमरी 16 जीबी है, जिसके साथ 2TB तक का माइक्रोएसडी कार्ड लगाया जा सकता है। स्मार्टफोन में 13 मेगापिक्सल बैक कैमरा और 8 मेगापिक्सल फ्रंट कैमरा लगा है। दोनों कैमरों के साथ LED फ्लैश लगी है। इसमें 3200 mAh बैटरी लगी है जिसे रिमूव किया जा सकता है। यह 4G LTE, वाई-फाई, ब्लूटूथ और जीपीएस सपॉर्ट करता है। 155.6 x 79.8 x 7.4 mm डायमेंशंस वाले इस स्मार्टफोन का वजन 149 ग्राम है। कंपनी ने इसे अपनी वेबसाइट पर 18,500 रुपये में लिस्ट किया है। बाजार में इसकी कीमत थोड़ी कम रह सकती है।
नई दिल्ली स्मार्टफोन बनाने वाली भारतीय कंपनी ज़ोलो ने इरा 4G स्मार्टफोन लॉन्च किया है। कंपनी ने इसकी कीमत 4,777 रुपये रखी है और यह स्नैपडील पर उपलब्ध होगा। जोलो इरा 4G में 5 इंच का एचडी डिस्प्ले है, जिसका रेजॉलूशन 1280x 720 पिक्सल्स है। इसमें 1.5GHz क्वॉड-कोर प्रोसेसर और 1जीबी रैम लगी है। इंटनरल मेमरी 8 जीबी है, जिसे माइक्रोएसडी कार्ड से 32जीबी तक बढ़ाया जा सकता है। ऐंड्रॉयड 5.1 लॉलिपॉप पर रन करने वाले इस ड्यूलसिम स्मार्टफोन में 5मेगापिक्सल बैक कैमरा लगा है, जिसके साथ LED फ्लैश दी गई है। फ्रंट कैमरा 2 मेगापिक्सल है। यह स्मार्टफोन 4G LTE, 3G, वाई-फाई, ब्लूटूथ और जीपीएस सपॉर्ट करता है। इसकी बैटरी 2500 mAh है। गौरतलब है कि कुछ दिन पहले कंपनी ने 4000 mAh बैटरी वाला 'ज़ोलो इरा 4K' लॉन्च किया था। इस स्मार्टफोन के बारे में अधिक जानकारी के लिए यहां क्लिक करें।
गुरुवार को शाओमी के सबसे सस्ते स्मार्टफोन Redmi 4A की पहली सेल हुई। ऐमजॉन इंडिया और Mi.com पर गुरुवार दोपहर 12 बजे इस स्मार्टफोन की बिक्री शुरू हुई और कुछ ही देर में यह आउट ऑफ स्टॉक हो गया। 5,999 रुपये का यह स्मार्टफोन डार्क ग्रे और गोल्ड कलर्स में उपलब्ध था। अगली सेल 30 मार्च को होगी। फोन का रोज गोल्ड कवर वेरियंट में लॉन्च हुआ है मगर वह 5 अप्रैल से Mi.com पर बिकेगा। स्मार्टफोन के लॉन्च डे पर ऐमजॉन इंडिया ने 10 पर्सेंट का कैशबैक ऑफर भी पेश किया था। यह ऑफर ऐमजॉन की वेबसाइट, मोबाइल साइट या ऐप से इंडसइंड बैंक के क्रेडिट या डेबिट कार्ड से पेमेंट करने पर ही दिया गया। साथ ही इस फोन के ऑफिशल Mi Cases पर 50 रुपये का डिस्काउंट और किंडल स्टोर का 200 रुपये का प्रमोशनल क्रेडिट भी दिया जा रहा था। लिस्टिंग के मुताबिक किंडल स्टोर का क्रेडिट 1 लाख कस्टमर्स को ही मिलेगा और इसे 90 दिनों के अंदर रिडीम करना होगा। आइडिया प्रीपेड के यूजर्स अगर ऐमजॉन इंडिया से शाओमी रेडमी 4ए खरीदते हैं तो उन्हें 343 रुपये के रिचार्ज पैक पर 28 जीबी 4जी डेटा मिलेगा। यूजर्स को इसमें से हर दिन 1 जीबी डेटा मिलेगा। साथ ही हर दिन 300 मिनट की फ्री कॉल्स और 3000 लोकल और एसटीडी मेसेज भी मिलेंगे। इस रिचार्ज पैक की वैलिडिटी 28 दिन है। 28 दिन के बाद इतने ही रुपये में यही बेनिफिट्स लिए जा सकते हैं। ऑफर 30 जून, 2017 को खत्म होगा। पोस्टपेड यूजर्स के लिए कोई ऑफर नहीं बताया गया है। ये हैं स्पेसिफिकेशंस: Redmi 4A के स्पेसिफिकेशंस की बात करें तो यह ऐंड्रॉयड 6.0 मार्शमैलो पर आधारित कंपनी के अपने यूजर इंटरफेस MIUI8 पर रन करता है। स्मार्टफोन में 5 इंच का HD डिस्प्ले लगा है जिसका रेजलूशन 720 x 1280 पिक्सल्स है। इस स्मार्टफोन में 1.4GHz के क्वॉड-कोर स्नैपड्रैगन 425 प्रोसेसर के साथ अड्रीनो 708 जीपीयू और 2 जीबी रैम लगी है। स्मार्टफोन की इंटरनल मेमरी 16 जीबी है। 128 जीबी तक का माइक्रोएसडी कार्ड भी इसमें लगाया जा सकता है। Redmi 4A का बैक कैमरा 13 मेगापिक्सल है। इसमें PDAF, 5 लेंस सिस्टम, f/2.2 अपर्चर और एक LED फ्लैश है। फ्रंट कैमरा 5 मेगापिक्सल है। पॉलिकार्बोनेट बॉडी वाले शाओमी रेडमी 4A में हाइब्रिड ड्यूल सिम कार्ड स्लॉट लगाया गया है। कनेक्टिविटी की बात करें तो यह 4G VoLTE, वाई-फाई, जीपीएस, ब्लूटूथ और माइक्रो-यूएसबी सपॉर्ट करता है। इसमें 3120 mAh बैटरी लगी है जो फास्ट चार्जिंग सपॉर्ट करती है।
लेनोवो K6 पावर स्मार्टफोन अब फ्लिपकार्ट पर फ्लैट डिस्काउंट और एक्सचेंज ऑफर के साथ उपलब्ध है। पहले फ्लैश सेल में बिकता रहा यह स्मार्टफोन ओपन सेल के तहत लिस्ट किया गया है। खास बात यह है कि मंगलवार आधी रात तक ही इसे इन ऑफर्स के तहत खरीदा जा सकता है यह स्मार्टफोन 3GB रैम + 32GB स्टोरेज और 4GB RAM + 32GB स्टोरेज वाले वेरियंट्स में उपलब्ध है। 3जीबी रैम वाले की कीमत 9,999 रुपये और 4 जीबी रैम वाले का दाम 10,999 रुपये है। इन स्मार्टफोन्स पर अधिकतम 9000 रुपये का एक्सचेंज ऑफर लिया जा सकता है। ध्यान देने वाली बात यह है कि 3GB रैम वैरियंट पर अधिकतम 8000 रुपये का एक्सचेंज डिस्काउंट मिल रहा है और 4GB पर 9000 रुपये का। साथ में बैंक ऑफर्स भी हैं। HDFC बैंक क्रेडिट कार्ड से शॉपिंग पर 600 रुपये का फ्लैट डिस्काउंट मिलेगा और ऐक्सिस बैंक बज क्रेडिट कार्ड से खरीदने पर 5 पर्सेंट की छूट मिलेगी। लेनोवो K6 पावर की सबसे बड़ी खूबी है इसकी बैटरी। इसमें 4000 mAh बैटरी लगी है कंपनी का दावा है कि यह 96.5 घंटों का म्यूजिक प्लेबैक, 13.6 घंटों का वीडियो प्लेबैक, 48 घंटों की वॉइस कॉल्स, 12.6 घंटों की वेब सर्फिंग और 649 घंटों का स्टैंबाइ टाइम मिलता है। इसमें अल्टिमेट पावरसेवर मोड के अलावा रिवर्स चार्ज ऑप्शन भी है, जिससे इसकी मदद से अन्य स्मार्टफोन्स को चार्ज किया जा सकता है। यह डॉल्बी ऐटमॉस ऑडियो टेक्नॉलजी सपॉर्ट करता है। फिंगरप्रिंट सेंसर बैक साइड पर लगा है। यह स्मार्टफोन ऐंड्रॉयड 6.0 मार्शमैलो पर आधारित कंपनी के Vibe Pure UI स्किन पर रन करता है। अन्य स्पेसिफिकेशंस की बात करें तो इसमें 5 इंच का फुल HD IPS डिस्प्ले लगा है, जिसका रेजलूशन 1080 x 1920 पिक्सल्स है। इसमें 1.4 GHz ऑक्टा-कोर क्वॉलकॉम स्नैपड्रैगन 430 प्रोसेसर लगा है। बैक कैमरा 13 मेगापिक्सल है और फ्रंट कैमरा 8 मेगापिक्सल है। 128 जीबी तक का माइक्रोएसडी कार्ड भी इसमें लगा सकते हैं। यह 4G VoLTE भी सपॉर्ट करता है।
ओपो ने भारत में F3 Plus नाम से नया स्मार्टफोन लॉन्च किया है। स्मार्टफोन की खासियत है इसमें लगा ड्यूल सेल्फी कैमरा सेटअप। जानें, क्या हैं इसके अन्य स्पेसिफिकेशंस और दाम कितना है.... Oppo F3 Plus ऐंड्रॉयड 6.0 मार्शमैलो पर आधारित कंपनी के ColorOS 3.0 पर रन करता है। इसमें 6 इंच का फुल HD JDI In-Cell 2.5D कर्व्ड डिस्प्ले लगा है, जिसके ऊपर कॉर्निंग गरिला ग्लास 5 प्रॉटेक्शन दी है। स्मार्टफोन का रेजलूशन 1080 x 1920 पिक्सल्स है। 1.95GHz के ऑक्टा-कोर क्वॉलकॉम स्नैपड्रैगन 625 प्रोसेसर के साथ इसमें Adreno 510 GPU और 4जीबी रैम लगाई गई है। स्मार्टफोन की इंटरनल मेमरी 64 जीबी है और माइक्रोएसडी कार्ड की मदद से इसे 256 जीबी तक बढ़ाया जा सकता है। फ्रंट के ड्यूल कैमरा सेटअप में एक 16 मेगापिक्सल कैमरा लगा है और दूसरा 8 मेगापिक्सल। पहले कैमरे में 76.4 डिग्री वाइड लेंस है और दूसरे में 120 डिग्री वाइड लेंस। दूसरे लेंस को ग्रुप सेल्फी लेने में इस्तेमाल किया जा सकता है। यूजर्स यह चुनाव कर सकते हैं कि वे दोनों में से किस लेंस से फोटो खींचना चाहते हैं। बैक साइड पर 16 मेगापिक्सल Sony IMX398 सेंसर लगा है। इसके साथ ड्यूल LED प्लैश दी गई है। कनेक्टिविटी की बात करें तो ओपो F3 प्लस 4G VoLTE, वाई-फाई, ब्लूटूथ, जीपीएस और माइक्रो-यूएसबी सपॉर्ट करता है। इसमें 4000 mAh बैटरी लगी है जो कंपनी की अपनी VOOC फ्लैश चार्ज टेक्नॉलजी को सपॉर्ट करती है । कंपनी के मुताबिक 5 मिनट तक चार्ज करने पर यह 2 घंटों का टॉकटाइम दे सकती है। Oppo F3 Plus स्मार्टफोन में फिंगरप्रिंट सेंसर, ऐंबियंट लाइट सेंसर, जायरोस्कोप, मैग्नेटोमीरटर, ऐक्सेलरोमीटर और प्रॉक्सिमिटी सेंसर भी हैं।163.63 x 80.8 x 7.35mm डायमेंशंस वाले इस स्मार्टफोन का वजन 185 ग्राम है। कंपनी ने स्मार्टफोन की कीमत 30,990 रुपये रखी है और इसकी बिक्री 1 अप्रैल से शुरू होगी। इसे ऑनलाइन और ऑफलाइन दोनों स्टोर्स से खरीदा जा सकता है। इसे गुरुवार से लेकर 31 मार्च तक प्री-ऑर्डर किया जा सकता है। यह स्मार्टफोन ब्लैक और गोल्ड कलर वेरियंट्स में उपलब्ध होगा।
﻿टोरंटो कल्पना कीजिए कि आपके लिविंग रूम की खिड़की थर्मोस्टैट का काम भी करे और बड़ी टीवी स्क्रीन भी बन जाए। वह दिन दूर नहीं है कि यह कल्पना हकीकत बन जाए। एक नई ग्लास टेक्नॉलजी ने इसके लिए रास्ता खोल दिया है। कनाडा की यूनिवर्सिटी ऑफ ब्रिटिश कोलंबिया ने पाया है कि अगर शीशे के छोटे टुकड़ों पर चांदी जैसी धातु की बहुत पतली परत चढ़ाई जाए तो शीशे से होकर आने वाली लाइट की मात्रा बढ़ जाती है। यह एक बड़ी खोज मानी जा रही है। इस शोध के मुख्य रिसर्चर केनेथ चॉ का कहना है कि यह सोचने में अजीब लगता है कि मेटल की वजह से रोशनी बढ़ाई जा सकती है, मगर यह संभव है। धातु बिजली की संवाहक होती है, इसलिए खिड़की पर लगे इस तरह के ग्लास में अडवांस्ड टेक्नॉलडी ऐड करना संभव हो सकता है। इंजिनियर्स अभी यह टेस्ट कर रहे हैं कि ग्लास में डिस्प्ले टेक्नॉलजी यूज की जा सकती है या नहीं। अगर वे कामयाब हुए तो पारदर्शी शीशे को डिस्प्ले के तौर पर इस्तेमाल करना संभव होगा। इस रिसर्च के अगरे चरण में यह भी देखा जाएगा कि खिड़कियां सीज़न या बाहर के मौसम के हिसाब से लाइट और गर्मी को कंट्रोल कर सकती हैं या नहीं।
अनुपम सक्सेना शाओमी ने भारत में Mi 3 के साथ भारत में एंट्री मारी थी और अफोर्डेबल स्मार्टफोन्स के बाजार में हलचल मचा दी थी। डिमांड के बदले सप्लाई कम पड़ने लगी और एक महीने बाद लिमिटेड संख्या में इन फोन्स की सेल होने लगी। 6 महीने में 3 बजट फोन लाने के बाद शाओमी अब अपना 2014 का फ्लैगशिप स्मार्टफोन Mi 4 भारत में लेकर आ गई है। इस बार शाओमी के लिए प्रतियोगिता तगड़ी है और Mi 3 से ज्यादा अपग्रेड्स भी इस फोन में नहीं हैं। क्या चाइना का यह फोन उसी सक्सेस रेट को कायम रख पाएगा जो इसके दूसरे फोन्स ने मेन्टेन किया है? जानिए इस रिव्यू में... बिल्ड और डिजाइन शाओमी Mi 3 के रेक्टैंग्युलर लुक से हटके Mi 4 में राउंडेड कॉर्नर्स का डिजाइन और एक सॉफ्ट लुक पेश की गई है। आप चाहकर भी ऐपल के आईफोन 5/5S से इसके डिजाइन की तुलना किये बगैर नहीं रह सकते। इसका कारण खासतौर पर इसका सॉलिड स्टेनलेस स्टील फ्रेम और चेम्फर्ड एज हैं। इनसे फोन को एक प्रीमियम लुक मिली जो वावे ऑनर 6 या लेनोवो वाइब X2 में नहीं है। इस फ्रेम से Mi 4 को एक सॉलिड बिल्ड वाली डिवाइस का फील मिलता है। इस फोन में 5 इंची फुल HD डिस्प्ले है। डिस्प्ले के ठीक नीचे कपैसिटिव टच नेविगेशन कीज़ हैं जिनमें सफेद बैकलाइटिंग है। इयरपीस के पास 8 मेगापिक्सल फ्रंट कैमरा और सेंसर दिये गए हैं। मेटल से बनी वॉल्यूम रॉकर और पावर कीज़ दाईं एज पर हैं जबकि सिम कार्ड ट्रे दाईं तरफ हैं। बटन्स रेस्पॉन्सिव हैं और अच्छा फीडबैक देते हैं। निचली एज पर माइक्रो-यूएसबी पोर्ट और स्पीकर ग्रिल है जबकि 3.5 mm हेडसेट जैक और इन्फ्रारेड पोर्ट ऊपरी एज पर हैं। ऊपर और नीचे दो एन्टीना बैंड्स भी हैं। फोन के बैक में हल्की-सी गोलाई लिए प्लास्टिक बैक कवर है जिसपर डायमंड-स्टाइल टेक्सचर वाला ग्रेटिंग पैटर्न डिजाइन है। पीछे की तरफ 13 मेगापिक्सल प्राइमरी कैमरा और एलईडी फ्लैश है। बैक हल्का-सा ग्लॉसी है और आसानी से स्मज हो जाता है। लेकिन ये स्मज तभी दिखते हैं जब आप फोन को रोशनी में रखते हैं। सच कहें, तो फोन के प्रीमियम डिजाइन और मेटल फ्रेम के साथ प्लास्टिक बैक मेल नहीं खाती। कुल मिलाकर फोन प्रीमियम भी लगता है और ड्यूरेबल भी। डिस्प्ले शाओमी Mi 4 में फुल-HD (1920x1080 पिक्सल) JDI/शार्प डिस्प्ले है जो स्क्रैच से बचाने के लिए कॉर्निंग OGS (वन ग्लास सल्यूशन) से प्रोटेक्टेड है। डिस्प्ले का कलर सैचुरेशन काफी हाई है जिससे रंग निखर कर आते हैं। हालांकि इसकी कलर रेंडरिंग सामान्य नहीं है जिससे स्क्रीन सैचुरेशन 'स्टैंडर्ड' होने के बावजूद, कलर्स नैचरल नहीं दिखते। डिस्प्ले में काफी वाइड व्यूइंग ऐंगल्स हैं और काफी ब्राइट हैं। स्क्रीन की अंडर-सन लेजिबिलिटी भी अच्छी है और पैनल हल्का-सा रिफ्लेक्टिव है। टच रेस्पॉन्स बेहतरीन है। सॉफ्टवेयर शाओमी Mi 4 कम्पनी के नए ऑपरेटिंग सिस्टम MIUI 6 पर ऑपरेट करता है जो ऐंड्रॉयड 4.4 किटकैट पर आधारित है। इस नए OS में फ्लैट डिजाइन, स्मूथ ट्रांजिशन इफेक्ट्स, बेहतर मल्टि-टास्किंग, नोटिफिकेशन्स और जेस्चर्स हैं। MIUI काफी हद तक ऐपल के iOS के डिजाइन और नेविगेशन जैसा है और इसमें अलग से ऐप ड्रॉर नहीं है। इसका फोकस इस्तेमाल करने में आसानी के साथ-साथ बढ़िया नेटिव ऐप्स, बेहतर नोटिफिकेशन्स और कॉल रेकॉर्डिंग और कॉल ब्लॉकिंग जैसे फीचर्स देना है। MIUI का हाइलाइट फीचर यूजर इंटरफेस को थीम्स, डाउनलोड किये जा सकने वाले वॉलपेपर्स और क्लॉक्स से कस्टमाइज करना है। थीम्स ऐप में कई सारी फ्री थीम्स हैं जिनमें अलग-अलग आइकन्स, वॉलपेपर, ऐप स्विचर, फॉन्ट स्टाइल, साउंड, लॉक स्क्रीन स्टाइल और सिस्टम ऐप्स हैं। गौरतलब है कि कुछ MIUI थीम्स MIUI 6 को सपोर्ट नहीं करतीं। MIUI 6 में यूजर्स अनचाही कॉल्स को पहचानकर मार्क या ब्लॉक कर सकते हैं। यह ऐप आइकन्स के बैच ऑर्गनाइजेशन को सपोर्ट करता है और किसी भी स्क्रीन यहां तक कि लॉक स्क्रीन (आईफोन की तरह) नोटिफिकेशन्स ऐक्सेस करने देता है। नए यूजर इंटरफेस में फ्लोटिंग नोटिफिकेशन्स भी दिखती हैं जो स्क्रीन के टॉप पर दिखती हैं और आप उनपर ऐक्शन भी ले सकते हैं। जैसे, अगर फोटो खींचते वक्त कोई कॉल आ जाए, तो यह कॉल आपको बिना कैमरा ऐप बंद किए स्क्रीन के टॉप पर दिखाने लगेगा। इसमें आईओएस जैसे बैज नोटिफिकेशन्स भी हैं जो ऐप के टॉप पर अनरेड काउंट भी दिखाते हैं। फोन के भारतीय वर्शन में गूगल प्ले स्टोर और मैप्स, जीमेल, यूट्यूब और हैंगाउट्स जैसे गूगल ऐप्स भी प्रीलोडेड हैं जो कि चाइनीज वर्शन में नहीं हैं। इस सॉफ्टवेयर में कोई स्टॉक ऐंड्रॉयड ऐप नहीं है और गैलरी, म्यूजिक, कैल्क्युलेटर, कैलेंडर और ईमेल ऐप्स सभी MIUI टीम द्वारा बनाई गई हैं। ये ऐप्स काफी सुंदर लगती हैं और अडिशनल वैल्यू ऐडेड फीचर्स देती हैं। MIUI 6 में ज्यादा नकल किये गए एलिमेंट्स नहीं हैं लेकिन कुछ बिल्कुल iOS सिस्टम ऐप्स की कॉपी हैं कलर स्कीम के साथ। MIUI ऐप स्विचर को मेन्यु की प्रेस कर लॉन्त किया जा सकता है और अब इसमें ऐप प्रीव्यू भी दिखता है। यह फोन की मेमरी फ्री करने, बैकग्राउंड टास्क किल करने और कैश क्लियर करने में भी अब सक्षम है। इसके जरिये आप कुछ बैकग्राउंड ऐप्स को लॉक भी कर सकते हैं ताकि वे किल न हों। MIUI में स्टॉक ऐंड्रॉयड की तुलना में कई अडिशनल फीचर्स हैं। उदाहरण के तौर पर, फोन ऐप में कुछ नंबर्स से कॉल और मेसेज ब्लॉक किये जा सकते हैं। इसमें इन-बिल्ट कॉल रेकॉर्डिंग फीचर है जिससे आप सभी या कुछ चुनिंदा नंबर्स की कॉल्स रेकॉर्ड कर सकते हैं। मेसेजिंग ऐप में आप महत्वपूर्ण मेसेजेस को टॉप पर पिन कर सकते हैं, कुछ कॉन्टैक्ट्स के मेसेज प्राइवेट मेसेज फोल्डर में छिपा सकते हैं जो कि बड़े ही खूफिया ढंग से इनबॉक्स में दिया गया है। नोट्स और म्यूजिक के विजेट्स हटा दिये गए हैं। इस सॉफ्टवेयर में बिल्ट-इन सिक्यॉरिटी फीचर्स हैं जिनमें वाइरस स्कैन और ऐप्स के लिए परमिशन मैनेजर भी है। आप स्टेटस बार में नेटवर्क स्पीड या डेटा यूज़ेज नोटिफिकेशन्स पाने का विकल्प चुन सकते हैं। आप अगर किसी ऐप को सिर्फ वाई-फाई (या 3G) से कनेक्ट होने पर ही खोलना चाहें तो ऐसी सेटिंग भी कर सकते हैं। Mi क्लाउड से आप कहीं पर भी अपने फोटो, कॉन्टैक्ट्स, मेसेज, कॉल लॉग्स वगैरह ऐक्सेस कर सकते हैं। 10 जीबी फ्री स्टोरेज और ज्यादा पावरफुल फीचर्स के साथ Mi क्लाउड पर आपके Mi फोन, Mi पैड आदि का कॉन्टेंट Mi क्लाउड पर स्टोर्ड रह सकता है। कुलमिलाकर MIUI6 ज्यादा रिफाइन्ड लगता है लेकिन कैमरा और म्यूजिक ऐप्स के बदलाव रास नहीं आते। किसी कारण से, म्यूजिक प्लेयर आईट्यून्स और गूगल प्ले से डाउनलोड किये म्यूजिक के लिए ऐलबम आर्ट नहीं दिखाई देती। iOS से प्रेरित सेटिंग्स मेन्यू में क्विक सेटिंग्स नहीं हैं और कई आम सेटिंग्स 'मोर' में छिपा कर रखी गई हैं। कैमरा शाओमी Mi 4 में 8 मेगापिक्सल फ्रंट कैमरा और 13 मेगापिक्सल सोनी का CMOS कैमरा है। कैमरा ऐप को पूरी तरह से री-न्यू किया गया है और इसमें बेसिक और अड्वांस्ड मोड्स नहीं हैं। बल्कि, इसमें हॉरिजॉन्टली स्लाइड करने पर 3 स्क्रीन्स आती हैं- एक में लाइव फिल्टर हैं, बीच वाली में डिफॉल्ट कैमरा इंटरफेस और आखिरी में बर्स्ट, पैनोरमा, HDR, मैनुअल और रीफोकस मोड्स के टॉगल और सेटिंग्स बटन हैं। विडियो मोड में इंटरफेस में दो ही स्क्रीन्स हैं जिनमें फास्ट और स्लो मोशन विडियो और HDR शूट करने के ऑप्शन्स और सेटिंग्स हैं जिनके जरिये आप 4K विडियो रिकॉर्डिंग मोड भी सिलेक्ट कर सकते हैं।0 मैनुअल मोड में वाइट बैलेंस, फोकस, एक्सपोजर टाइम और ISO के लिए ग्रैन्युलर सेटिंग्स दिखती हैं। दिन की रोशनी में ली गई तस्वीरों में अच्छी डीटेलिंग, ऐक्युरट कलर रीप्रोडक्शन, कम नॉइज़ और अच्छा कंट्रास्ट देखने को मिला। घर के अंदर या लो-लाइट में लिए गए शॉट्स भी अच्छे थे, लेकिन इनमें थोड़ी नॉइज़ थी। खासकर 100% जूम पर। HDR मोड में लिए गए शॉट्स में रंग गहरे थे और शैडो भी नहीं थी, लेकिन फ्लैगशिप फोन के कैमरों जितने अच्छे नहीं थे। इस फोन में 8 मेगापिक्सल फ्रंट-फेसिंग कैमरा है और इससे ली गई सेल्फीज़ में जान दिखती है। शाओमी Mi 4 में 1080p, 720p और 480p रिजॉल्यूशन की विडियो रेकॉर्ड की जा सकती हैं और इसमें एक इमेज स्टेबिलाइजर ऐंटि-शेक फीचर (जिसमें ऑप्टिकल इमेज स्टेबिलाइजेशन शामिल नहीं है) है। इसकी विडियो और ऑडियो क्वॉलिटी अच्छी है। हार्डवेयर और परफॉर्मेंस शाओमी Mi में 2.5 गीगाहर्त्ज क्वाड-कोर स्नैपड्रैगन 801 प्रोसेसर और 3 जीबी रैम है। हार्डवेयर के हिसाब से ऑप्टिमाइज्ड MIUI सॉफ्टवेयर होने के कारण फोन काफी रेस्पॉन्सिव है। होम स्क्रीन और मेन्यु में नेविगेट करने, ऐप लॉन्च करने और उनके बीच स्विच करने के दौरान हमें कोई लैग नहीं मिला। स्क्रॉलिंग काफी स्मूथ थी और फोन पर बिना किसी समस्या फुल HD विडियो प्ले हो रही थीं। सिन्थेटिक बेंचमार्क्स के मामले में फोन का स्कोर Antutu में 43,684, Quadrant में 20,271 और Nenamark 2 बेंचमार्क टेस्ट में 59.3 रहा। इनमें से कुछ स्कोर्स Mi 3 से कहीं ज्यादा बेहतर हैं लेकिन वनप्लस वन के स्कोर से मार खा जाते हैं। हालांकि, हम सिर्फ बेंचमार्क पर आधारित कोई फोन रेकमेंड नहीं करते क्योंकि कई बार स्कोर्स और असली परफॉर्मेंस में काफी फर्क देखा गया है। इस फोन के एक वेरियंट में 16 जीबी इंटरनल स्टोरेज है जिसमें से 13.3 जीबी एंड यूजर्स के लिए अवेलेबल है। बद किस्मती से इसकी स्टोरेज बढ़ा पाना संभव नहीं है। हालांकि आप यूएसबी ऑन-द-गो केबल की मदद से फ्लैश ड्राइव लगाकर यूज कर सकते हैं। भारत में अब इस फोन का 64 जीबी स्टोरेज वेरियंट भी उपलब्ध है। शाओमी Mi 4 में ब्लूटूथ, वाई-फाई और GPS कनेक्टिविटी ऑप्शन्स हैं लेकिन NFC नहीं है। इस फोन की कॉल क्वॉलिटी और सिग्नल रिसेप्शन अच्छे हैं और हमें कॉल करने के दौरान कोई दिक्कत नहीं हुई। ऐसे एरिया से भी फोन करके देखा गया जहां सिग्नल थोड़े वीक रहते हैं, पर कॉल्स संतोषजनक रहीं। हालांकि, कभी-कभी दूसरी तरफ से आवाज धीमी होने की शिकायत की गई। फोन पर GPS चलाने में कोई दिक्कत नहीं आई। इस फोन में FM रेडियो में रिकॉर्डिंग फीचर भी है और यह ऐप बिना हेडफोन लगाए भी काम करती है। हम कई विडियो और ऑडियो फॉरमैट्स इसपर चला सके। इस डिवाइस में दूसरी तरह के हेडफोन्स के लिए कस्टमाइज्ड ऑडियो सेटिंग्स हैं। फोन का एक्सटर्नल स्पीकर आउटलेट निचली सतह पर है और लाउड साउंड में फटने की दिक्कत नहीं आती। लेकिन यह स्टीरियो नहीं है। Mi 4 में 3080 mAh बैटरी है जो कि रिमूवेबल नहीं है। आप मोडरेट से हेवी यूज़ में इसे डेढ़ दिन तक बिना परेशानी के चला सकते हैं। इस फोन में दो पावर मोड्स हैं और आप बैटरी बचाने के लिए बैलंस्ड मोड को चुन सकते हैं। नतीजा 19,999 रुपये में शाओमी Mi 4 एक बढ़िया फ्लैगशिप फोन है जिसमें कीमत और परफॉर्मेंस का अच्छा तालमेल है। फोन का डिजाइन ज्यादा फ्रेश नहीं है लेकिन अच्छा है। कुछ लोगों को Mi 3 की हल्की बॉडी भा सकती है लेकिन इसकी लंबाई से थोड़ी दिक्कत होती है। इस फोन को लेनोवो वाइब X2 और वावे ऑनर 6 से तगड़ा कॉम्पिटिशन मिल सकता है, लेकिन वनप्लस वन इसका सबसे बड़ा राइवल है। इसमें 64 जीबी स्टोरेज, 4G LTE कनेक्टिविटी हैं और कीमत Mi 4 से सिर्फ 2,000 रुपये ज्यादा है। Mi 4 फ्यूचर प्रूफ नहीं है क्योंकि इसमें एक्सपैंडेबल मेमरी और 4G नहीं है। Mi 4 फ्लिपकार्ट पर साप्ताहिक फ्लैश सेल्स में ही मिलेगा और वनप्लस वन ऐमज़ॉन इंडिया पर एक्सक्लूजिवली इनवाइट्स के आधार पर मिलता है। दोनों ही फोन्स को खरीदने में कड़ी मेहनत लगती है। अगर आपके पास पहले से ही शाओमी Mi 3 है, तो Mi 4 खरीदने की कोई वजह नहीं है। खूबियां दमदार बैटरी कैमरा क्वॉलिटी लुक्स और डिजाइन कमियां बड़ा साइज़ फ्लैश सेल में बिक्री नयेपन की कमी
न्यू यॉर्क फेसबुक पर किसी से चैट करते हुए यदि कोई बात पंसद ना आए तो आप 'डिसलाइक' का बटन दबा कर अपनी भावना आसानी से जाहिर कर पाएंगे। किसी पोस्ट पर प्रतिक्रिया देने के विकल्पों को लेकर छिड़ी बहस के बीच कंपनी अपनी मेसेंजर सेवा पर ‘डिसलाइक’ बटन की सुविधा दे सकती है। मीडिया रिपोर्ट में ऐसी संभावना व्यक्त की गई है। टेक्नॉलजी वेबसाइट ‘टेकक्रंच डॉट कॉम’ की रिपोर्ट के अनुसार, फेसबुक अपने मैसेंजर सुविधा में पहले से दिए गए रिएक्शन के ऑप्शंस में ‘डिसलाइक’ का ऑप्शन भी जोड़ सकती है। रिपोर्ट में फेसबुक के हवाले से कहा गया है, ‘हम हमेशा से मैसेंजर को यूजर्स के अधिक से अधिक करीब और मजेदार बनाने के तरीके ढूंढते रहते हैं। यह एक छोटा सा प्रयोग होगा, जिसमें हम अपने उपयोगकर्ताओं को एक इमोजी के जरिए उनकी भावनाएं बेहतर तरीके से व्यक्त करने की सुविधा देंगे।’ हालांकि फेसबुक का कहना है कि अभी ‘डिसलाइक’ की सुविधा सिर्फ मेसेंजर ऐप पर दी जाएगी, न कि फेसबुक के नियमित पोस्टों के लिए। यह मैसेंजर ऐप पर मौजूद अन्य इमोजी के साथ ही होगा, जिसमें नीचे की ओर इशारा करते हुए अंगूठे के चिह्न को जोड़ा गया है। इसके अलावा एक तरह की प्रतिक्रियाओं की संख्या भी अब गिनी जा सकेगी। फेसबुक ने फरवरी में अपने इन ‘प्रतिक्रिया’ व्यक्त करने वाले चिह्नों की वर्षगांठ मनाई और फेसबुक के इस पोस्ट पर 300 अरब प्रतिक्रियाएं दर्ज हुईं।
शाओमी के सबसे सस्ते स्मार्टफोन रेडमी 4A की गुरुवार को भारत में पहली सेल हुई। दोपहर 12 बजे ऐमजॉन इंडिया और Mi.com पर हुई इस सेल में दोनों कंपनियां ने रेकॉर्ड सेल होने का दावा किया है। कंपनियों का कहना है कि रेडमी 4A लॉन्चिंग डे पर सबसे तेजी से बिकने वाला स्मार्टफोन बन गया है। ऐमजॉन इंडिया और शाओमी ने दावा किया है कि उनके प्लैटफॉर्म पर 4 मिनट के अंदर 2,50,000 रेडमी 4A हैंडसेट बेचे गए। ऐमजॉन इंडिया ने यह भी बताया कि प्रति सेकंड उसे 1500 ऑर्डर मिले और वेबसाइट पर प्रति मिनट 50 लाख हिट्स आए। कंपनी ने यह भी कहा कि 10 लाख लोगों ने 'नोटिफाई मी' अलर्ट के लिए सब्स्क्राइब किया था। गौरतलब है कि रेडमी 4A भारत में लॉन्च होने वाला शाओमी का सबसे सस्ता स्मार्टफोन है। 5,999 रुपये में लॉन्च किए गए इस स्मार्टफोन को ऐमजॉइन इंडिया और Mi.com से खरीदा जा सकता है। इस स्मार्टफोन की अगली सेल इन्हीं प्लैटफॉर्म्स पर 30 मार्च को होगी। Redmi 4A ऐंड्रॉयड 6.0 मार्शमैलो पर आधारित कंपनी के अपने यूजर इंटरफेस MIUI8 पर रन करता है। इसमें 5 इंच का HD डिस्प्ले लगा है जिसका रेजलूशन 720 x 1280 पिक्सल्स है। स्मार्टफोन में 1.4GHz के क्वॉड-कोर स्नैपड्रैगन 425 प्रोसेसर के साथ अड्रीनो 708 जीपीयू और 2 जीबी रैम लगी है। इसकी इंटरनल मेमरी 16 जीबी है। 128 जीबी तक का माइक्रोएसडी कार्ड भी इसमें लगाया जा सकता है। इस स्मार्टफोन का बैक कैमरा 13 मेगापिक्सल है। इसमें PDAF, 5 लेंस सिस्टम, f/2.2 अपर्चर और एक LED फ्लैश है। फ्रंट कैमरा 5 मेगापिक्सल है। पॉलिकार्बोनेट बॉडी वाले शाओमी रेडमी 4A में हाइब्रिड ड्यूल सिम कार्ड स्लॉट लगाया गया है। यह 4G VoLTE, वाई-फाई, जीपीएस, ब्लूटूथ और माइक्रो-यूएसबी सपॉर्ट करता है। स्मार्टफोन में 3030 mAh बैटरी लगी है जो फास्ट चार्जिंग सपॉर्ट करती है।
नई दिल्ली स्मार्टफोन बनाने वाली भारतीय कंपनी स्वाइप ने कनेक्ट 5.1 बजट स्मार्टफोन लॉन्च किया है। कंपनी ने इसकी कीमत 3,999 रुपये रखी है। यह सिर्फ स्नैपडील पर सैंडस्टोरन ब्लैक फिनिश में मिलेगा। स्पेसिफिकेशंस की बात करें तो स्वाइप कनेक्ट 5.1 में 5 इंच का FWVGA डिस्प्ले लगा है, जिसका रेजॉलूशन 854x480 पिक्सल्स है। यह ड्यूल सिम स्मार्टफोन है, जो ऐंड्रॉयड 4.4 किटकैट पर रन करता है। इसे ऐंड्रॉयड 5.1 लॉलिपॉप पर अपग्रेड किया जा सकता है। इस स्मार्टफोन में 1.2GHz का क्वॉड-कोर प्रोसेसर लगा है, जिसके साथ 1जीबी रैम लगी है। इंटनरल मेमरी 8जीबी है, जिसे माइक्रोएसडी कार्ड की मदद से 32जीबी तक बढ़ाया जा सकता है। इस स्मार्टफोन में 8 मेगापिक्सल प्राइमरी कैमरा है, जिसके साथ एलईडी प्लैश लगी है। फ्रंट कैमरा 3.2 मेगापिक्सल है। स्वाइप कनेक्ट 5.1 की बैटरी 3000 mAh है। यह 3G, वाई-फाई, ब्लूटूथ और जीपीएस सपॉर्ट करता है। पिछले महीने कंपनी ने 3जी स्मार्टफोन स्वाइप वर्चू लॉन्च किया था। इस स्मार्टफोन के बारे में अधिक जानकारी के लिए यहां पर क्लिक करें।
स्मार्टफोन्स के लिए निनटेंडो का पहला मारियो गेम 'Super Mario Run' अब ऐंड्रॉयड पर उपलब्ध है। कंपनी ने इसे पिछले साल iOS डिवाइसेज के लिए लॉन्च किया था। अब ऐंड्रॉयड यूजर्स इसे गूगल प्ले स्टोर पर जाकर डाउनलोड कर सकते हैं। iOS वर्जन की ही तरह सुपर मारियो रन ऐंड्रॉयड पर भी फ्री डाउनलोड की जा सकती है। इसमें वर्ल्ड टूअर, टोड रैली और किंगडम बिल्डर मोड्स का फ्री ट्रायल किया जा सकता है। अगर आप गेम के सभी लेवल्स को खेलना चाहते हैं तो इसके लिए 9.99 डॉलर्स चुकाने होंगे। गेम का इंटरफेस बहुत आसान है। इसे एक हाथ से खेला जा सकता है। इसके लिए स्क्रीन पर टैप करना होगा। मारियो खुद ही रन करता है और छोटी-मोटी मुश्किलों से खुद ही पार पा लेता है। बड़ी बाधा या खाई आने पर टैप करके मारियो से जंप लगवाया जा सकता है। नीचे गेम प्ले देखें: कैसे करें डाउनलोड: गूगल प्ले स्टोर पर जाकर सर्च करें Super Mario Run और वहां से इसे इंस्टॉल कर लें। आप नीचे दिए लिंक पर क्लिक करके भी इसे डाउनलोड कर सकते हैं। ​Super Mario Run डाउनलोड करने के लिए यहां क्लिक करें
नई दिल्ली सैमसंग ने भारत में अपने स्मार्टफोन पोर्टफोलियो का विस्तार करते हुए गैलक्सी A सीरीज के दो नए स्मार्टफोन्स लॉन्च किए हैं। इन स्मार्टफोन्स का नाम है- Galaxy A5 (2017) और Galaxy A7 (2017). सैमसंग ने Galaxy A (2017) लाइन के स्मार्टफोन्स को CES 2017 शुरू होने से पहले पेश किया था। सीरीज में गैलक्सी A3 (2017) भी शामिल था जिसे अभी भारत में लॉन्च नहीं किया गया है। जानें, क्या खास है इनमें और कीमत कितनी है: Galaxy A7 और Galaxy A5 2017 में कंपनी ने वॉटर और डस्ट रेजिस्टंस दी है, जिसकी रेटिंग IP68 है। दोनों स्मार्टफोन्स में सैमसंग क्लाउड स्टोरेज और सिक्यॉर फोल्डर जैसे कुछ खास फीचर्स भी हैं। दोनों ड्यूलसिम स्मार्टफोन्स हैं और ऐंड्रॉयड 6.0 मार्शमैलो पर रन करते हैं। Samsung Galaxy A7 (2017) इस स्मार्टफोन में 5.7 इंच का फुल HD सुपर AMOLED डिस्प्ले लगा है जिसका रेजलूशन 1080 x 1920 पिक्सल्स है। 1.9GHz के ऑक्टा-कोर प्रोसेसर के साथ कंपनी ने इसमें 3जीबी रैम लगाई है। इंटरनल स्टोरेज 32 जीबी है और 256 जीबी तक का माइक्रोएसडी कार्ड इसमें लगाया जा सकता है। स्मार्टफोन का बैक कैमरा 16 मेगापिक्सल है और फ्रंट कैमरा भी इतना ही है। इसमें 3600 mAh बैटरी लगी है जो फास्ट चार्जिंग टेक्नॉलजी सपॉर्ट करती है। इसमें फिंगरप्रिंट सेंसर भी है। 4G LTE वाले इस स्मार्टफोन में वाई-फाई, ब्लूटूथ, एनएफसी और यूएसबी-टाइप सी है। Samsung Galaxy A5 (2017) इस स्मार्टफोन के बहुत से फीचर्स Galaxy A7 (2017) जैसे हैं। डिस्प्ले, बैटरी और साइज का फर्क है। इसमें 5.2 इंच का फुल HD डिस्प्ले है जिसका रेजलूशन 1080 x 1920 पिक्सल्स है। बैटरी 3000 mAh है। Galaxy A5 की कीमत 28,990 रुपये और A7 की कीमत 33,490 रुपये रखी गई है। 15 मार्च से इनकी बिक्री शुरू होगी। ब्लैक स्काई और गोल्ड सैंड कलर्स में ये उपलब्ध होंगे। इंग्लिश में पढ़ें: Samsung Galaxy A7 (2017), Galaxy A5 (2017) launched in India starting at Rs 28,990
गुलवीन औलख, नई दिल्ली डिपार्टमेंट ऑफ इलेक्ट्रॉनिक्स ऐंड इन्फर्मेशन टेक्नॉलजी 251 रुपये में मोबाइल फोन देने का दावा करने वाली कंपनी के मैनेजमेंट को तलब कर सकता है। एक्सपर्ट्स का कहना है कि 251 रुपये के प्राइस टैग वाले इस फोन का मामला सच नहीं जान पड़ता है। इसी के मद्देनजर सरकार यह कदम उठा सकती है। पहली नजर में: देखें, कैसा है फ्रीडम 251 मामले से वाकिफ कम्यूनिकेशंस मिनिस्ट्री के एक सीनियर अधिकारी ने बताया कि यह बैठक इसी हफ्ते होने की उम्मीद है। रिंगिंग बेल्स नामक कंपनी के 251 रुपये में मोबाइल बेचने के ऐलान के बाद कम्यूनिकेशंस ऐंड आईटी मिनिस्टर रवि शंकर प्रसाद ने आईटी सेक्रेटरी अरुणा शर्मा को इस कंपनी के दावों और बैकग्राउंड की पड़ताल करने को कहा था। मिनिस्ट्री ने शर्मा से कहा है कि वह इस मामले में जरूरत पड़ने पर राज्यों के मुख्यसचिव से भी मदद मांगें। अशोक चड्ढा की अगुवाई वाली कंपनी रिंगिंग बेल्स ने 17 फरवरी को बीजेपी नेता मुरली मनोहर जोशी की मौजूदगी में दुनिया का सबसे सस्ते 3जी स्मार्टफोन फोन फ्रीडम 251 लॉन्च किया था। इसके बाद कंपनी इस फोन की बुकिंग के लिए लाखों लोग कंपनी की वेबसाइट पर पहुंच गए। सावधान! फर्जी तरीके से हो रही 'फ्रीडम 251' की बिक्री चड्ढा ने बताया कि उन्होंने रविवार दोपहर तक आईटी डिपार्टमेंट से कोई कॉल नहीं आई थी। कंपनी का दावा है कि उसके इस फोन के लिए पहले दिन 3.70 करोड़ रजिस्ट्रेशन हुए, जिनमें से 30,000 पेड ऑर्डर थे। 250 रुपये में स्मार्टफोन लॉन्च करने से पहले रिंगिंग बेल्स नामक इस कंपनी को कोई नहीं जानता था। कंपनी का इरादा इस फोन के लिए 50 लाख बुकिंग हासिल करने का है। इसने सभी हैंडसेट्स की डिलीवरी 30 जून तक करने का वादा किया है। हालांकि, कई लोगों ने कंपनी और उसके दावों की विश्वसनीयता पर सवाल उठाए हैं। इंडियन सेल्युलर एसोसिएशन से जुड़ी हैंडसेट कंपनियों ने इस मसले को टेलिकॉम मिनिस्टर के सामने उठाया है। इन कंपनियों का कहना है कि रिंगिंग बेल्स जिस डिवाइस को 250 रुपये में ऑफर कर रही है, उसकी बिक्री 3,500 रुपये से कम में मुमकिन नहीं है। देखें, फ्रीडम 251 को देखकर क्या बोले लोग बीजेपी सांसद किरीट सोमैया ने भी इस सिलसिले में टेलिकॉम मिनिस्टर रवि शंकर प्रसाद को चिट्ठी लिखी है। सोमैया ने इस चिट्ठी में इसे 'पोंजी' घोटाला करार दिया है। कम्यूनिकेशंस और आईटी मिनिस्ट्री ने हैंडसेट की कीमत को लेकर अपना रुख साफ किया है। मिनिस्ट्री का कहना है सरकार का इस मामले से कोई लेनादेना नहीं है और इस तरह की डिवाइस की अनुमानित लागत किसी भी हालत में 2,300 रुपये से कम नहीं हो सकती।
आशीष पांडे, बार्सिलोना मोबाइल वर्ल्ड कांग्रेस 2016 शुरू होने से ठीक पहले सैमसंग ने साल के सबसे बड़े ल़ॉन्च के साथ आगाज किया। अपने प्रीमियम फ्लैगशिप फोन गैलक्सी S7 और S7 Edge के अलावा उसने एक नया गैजट गियर 360 लॉन्च किया है, जो दो लेंस की मदद से 360 डिग्री पर फोटो या विडियो रेकॉर्ड कर सकता है। गैलक्सी S 7 में अपने पिछले वर्जन S 6 के मुकाबले डिजाइन में बहुत अंतर नहीं है लेकिन परफॉर्मेंस और बाकी फीचर में यह अगली जेनरेशन में चला जाता है। S 7 में 5.1 इंच और S 7 Edge में 5.5 इंच डिस्प्ले है। पिछले साल जब S6 लॉन्च हुआ तो उसकी बॉडी और डिजाइन में सैमसंग ने अपना अब तक का सबसे बड़ा चेंज किया था, इस बार उसे कायम रखा गया है, इस हद तक कि S6 और S7 की बॉडी देखकर फर्क बताना मुश्किल होता है। लेकिन अंदर से बहुत कुछ बदल गया है। S7 अब पानी से नहीं डरता, आईपी68 प्रॉटेक्शन के साथ यह पानी में डेढ़ मीटर अंदर आधे घंटे तक रह सकता है। सिंगल सिम और मेमरी न बढ़ा पाने की शिकायत भी खत्म हुई है। हाइब्रिड सिम ट्रे से या तो दो सिम या एक सिम और 200 जीबी तक मेमरी एक्सपैंड करने का ऑप्शन है। इसमें अब ऑलवेज ऑन डिस्प्ले AOD का भी फीचर है, जो फोन का डिस्प्ले बंद रहने पर भी कैलंडर या डेट फॉर्मैट के साथ जरूरी नोटिफिकेशन अलर्ट भी देता है। इससे बैटरी परफॉर्मेंस सुधरती है। S7 Edge के यूएक्स में भी काफी बदलाव हैं। डिस्प्ले में दोनों तरफ साइड में जो एक और फोल्ड डिस्प्ले मिलता है, वहां अब टास्क या एप्स की दो लेयर जोड़ सकते हैं। इसके अलावा क्विक कॉन्टैक्ट, न्यूज फीड, मौसम, स्कोर, स्केल या कंपस जैसे ऐप्स भी यहां आते हैं। एज के ऐप्स में भी इजाफा हुआ है। S6 ने अपने कैमरे से सबको इंप्रेस किया है, S7 में इसे बेहतर किया गया है। पहले के कैमरे में एफ 1.9 अपरचर का लेंस था जो अब एफ 1.7 है, यानी कम रोशनी में ज्यादा ब्राइट और कम नॉइज की तस्वीरें खींची जा सकेंगी।12 मेगापिक्सल के मेन कैमरे में पहली बार डुअल पिक्सल सेंसर है जो कैमरे का फोकस फौरन सेट करने में मदद करता है। सैमसंग का कहना है कि S7 की प्रोसेसिंग पावर अब S6 के मुकाबले 30 परसेंट ज्यादा फास्ट है, हालांकि भारतीय समय के अनुसार देर रात हुए लॉन्च में खबर लिखे जाने तक प्रोसेसर की डीटेल नहीं मिल पाई थी। S7 में 3000 मिली एंपियर और Edge में 3600 मिली एंपियर की बैटरी है, फास्ट चार्जिंग के साथ। वायरलेस चार्जिंग तो है ही। यूएसबी टाइप सी चार्जिंग का फीचर नहीं आया है। गेमिंग पर भी नया फोकस देखने को मिला है। हीटिंग से बचने के लिए सैमसंग ने पहली बार अपने फोन के अंदर 0.4 मिलीमीटर मोटा पाइप दिया है। यानी इस वॉटरप्रूफ फोन के अंदर इस पाइप में पानी होता है जो प्रोसेसर को गेमिंग के दौरान हीटअप होने पर कूल करता है। गेम लॉन्चर का एप भी है जो गेम खेलने के दौरान बाकी नोटिफिकेशन ऑफ करने, स्क्रीन शॉट लेने या गेम का विडियो रिकॉर्ड करने जैसे फीचर देता है। गियर 360, एक नया गैजट छोटी सी बॉल जैसा दिखने वाला यह नया गैजट आगे और पीछे दो फिश आई लेंस से लैस है और यह 360 डिग्री पर पिक्चर या विडियो रिकॉर्ड कर सकता है। दोनों लेंस 15 मेगापिक्सल के हैं। इसमें चार्जिंग और स्टोरेज का ऑप्शन है। एक चार्ज पर 100-140 मिनट तक रिकॉर्डिंग हो सकती है। गैलक्सी फोन के साथ इसे इंटीग्रेट करने पर यह रिमोट कैमरा की तरह काम करता है और दोनों लेंस की रेकॉर्डिंग को आपस में स्टिच कर देता है, जिसे आप फोन को वर्चुअल रिऐलिटी VR गियर के साथ देख सकते हैं। यानी फोन इस इकोसिस्टम के सेंटर में है। यह अभी S7, S7 Edge, S6 और इसके एज वर्जन, S 6 प्लस और नोट 5 के साथ काम करेगा। खबर लिखे जाने तक सैमसंग के इवेंट में इनकी प्राइसिंग के संकेत नहीं दिए गए थे, हालांकि सूत्रों से हमें पता चला कि नया गैलक्सी भारत में मार्च के दूसरे हफ्ते तक आ सकता है।
माइक्रोमैक्स ने अपनी Vdeo सीरीज में Vdeo 3 और Vdeo 4 स्मार्टफोन्स लॉन्च करने के बाद एक और स्मार्टफोन पेश किया है। Micromax Spark Vdeo नाम के इस फोन बजट सेगमेंट में उतारा गया है। जानें, क्या हैं इसके स्पेसिफिकेशंस और किस प्राइस टैग के साथ लॉन्च किया गया है इसे: माइक्रोमैक्स स्पार्क विडियो में ऐंड्रॉयड 6.0 मार्शमैलो पर रन करता है। यह ड्यूल सिम स्मार्टफोन है। इसमें 4.5 इंच का FWVGA IPS डिस्प्ले लगा है, जिसका रेजलूशन 480 x 854 पिक्सल्स है। इसमें 1.1GHzके क्वॉलकॉम प्रोसेसर के साथ 1 जीबी रैम लगी है। क्वॉलकॉम का कौन सा प्रोसेसर इसमें लगाया गया है, इस बारे में जानकारी नहीं दी गई है। स्पार्क विडियो का बैक कैमरा 5 मेगापिक्सल है जिसके साथ LED फ्लैश दी गई है। फ्रंट कैमरा 2 मेगापिक्सल है। स्मार्टफोन की इंटरनल मेमरी 8 जीबी है और 32 जीबी तक का माइक्रो एसडी कार्ड लगाया जा सकता है। कनेक्टिविटी की बात करें तो माइक्रोमैक्स स्पार्क विडियो 4G VoLTE, वाई-फाई, जीपीएस, ब्लूटूथ और माइक्रो यूएसबी सपॉर्ट करता है। स्मार्टफोन की बैटरी 1800 mAh है। कंपनी के मुताबिक यह 5 घंटों का टॉकटाइम और 150 घंटों का स्टैंडबाइ टाइम दे सकती है। यह स्मार्टफोन 12 भारतीय भाषाओं को सपॉर्ट करता है। विडियो सीरीज के अन्य स्मार्टफोन्स की तरह माइक्रोमैक्स ने इसमें भी गूगल ड्यूओ ऐप प्रीलोडेड दिया है। इसे 4,499 रुपये के प्राइस टैग के साथ लॉन्च किया गया है। 24 मार्च से इसे सिर्फ स्नैपडील से खरीदा जा सकता है। यह गोल्ड कलर में उपलब्ध है। इस फोन के साथ 12 महीनों की ब्रैंड वॉरन्टी भी मिल रही है।
गुलवीन औलख, नई दिल्ली क्या आपने टिन्नो हुआक्विन या मलाटा के फोन के बारे में सुना है? दुनिया का दूसरे सबसे बड़ा और सबसे तेजी से बढ़ रहा मोबाइल फोन मार्केट अब ऐसे चाइनीज ब्रैंड्स से भर सकता है, जिनके बारे में कम ही सुना गया हो। ज्यादातर कंपनियां फीचर फोन से स्मार्टफोन कन्वर्जन मार्केट की तरफ देख रही हैं। भारत में 1 अरब फोन यूजर्स में सिर्फ 30 करोड़ के पास स्मार्टफोन है। अनुमानों के मुताबिक, चाइनीज प्रॉडक्ट्स कीमतों के मामले में बेहद कॉम्पिटीटिव होंगे। चाइनीज कंपनियां अपने ब्रैंड नेम के तहत बड़े पैमाने पर इंडियन मार्केट को टारगेट करेंगी। ये कंपनियां आमतौर पर अपेक्षाकृत ज्यादा मशहूर ब्रैंड्स के लिए फोन बनाकर पैसे कमाती हैं। एक कम जाना-माना ब्रैंड पहले ही भारत में प्रवेश कर चुका है। आईवूमी नामक इस ब्रैंड ने कुछ दिनों पहले स्मॉर्टफोन के 4 मॉडल लॉन्च किए। टेलीकॉम इंडस्ट्री के एक सीनियर एग्जिक्युटिव ने बताया, 'टिन्नो, मलाटा और हुआक्विन जैसे ऑरिजनल इक्विपमेंट मेकर्स या ऑरिजनल डिजाइन मेकिंग कंपनियां अब तक चीन तक सीमित रही हैं। हालांकि, चीन के मार्केट में स्लोडाउन के कारण वे अब भारत आने की भी तैयारी कर रही हैं।' टिन्नो और हुआक्विन को इस सिलसिले में भेजी गई ईमेल का कोई जवाब नहीं मिला, जबकि मलाटा मोबाइल्स से भी किसी तरह की टिप्पणी हासिल नहीं हो सकी। चाइनीज ब्रैंड्स पहले ही भारत के स्मार्टफोन सेगमेंट के टॉप 5 में से 4 स्थानों पर कब्जा जमा चुके हैं। दूसरे नंबर पर चीन का ब्रांड शाओमी है, जबकि इसके बाद लेनोवो, ओप्पो और विवो हैं। अक्टूबर-दिसंबर 2016 क्वॉर्टर में चाइनीज वेंडर्स की हिस्सेदारी 46 फीसदी रही। आईडीसी के आंकड़ों के मुताबिक, पिछले साल के इसी पीरियड के मुकाबले संबंधित अवधि में उनकी शिपमेंट डबल हो गई। काउंटर प्वाइंट रिसर्च के सीनियर ऐनालिस्ट तरुण पाठक ने बताया, 'भारत दुनिया के सबसे तेजी से बढ़ रहे स्मार्टफोन मार्केट में से एक है और 2017 में इस मार्केट की ग्रोथ 19 फीसदी रहने का अनुमान है। लिहाजा, यहां के मार्केट में नए खिलाड़ियों का आना जारी रहेगा।' उनका कहना था कि नोकिया जैसे स्थापित ब्रैंड्स फीचर फोन और स्मार्टफोन में इसलिए जून तक भारत में वापसी कर रहे हैं क्योंकि यहां उन्हें जबर्दस्त संभावना दिख रही है। आईडीसी के ऐनालिस्ट्स का कहना है कि इंडियन मार्केट में एंट्री करने वाले नए खिलाड़ियों के लिए कुछ प्राइस सेगमेंट में ही गुंजाइश है। आईडीसी इंडिया के सीनियर ऐनालिस्ट नवकेंद्र सिंह ने बताया, '100 डॉलर से नीचे के सेगमेंट में निश्चित तौर पर गुंजाइश है। महंगे फोन के मार्केट में ब्रांड अहम है। इसी वजह से 500 डॉलर के ऊपर में सिर्फ दो खिलाड़ी (सैमसंग और ऐपल) अहम हैं।' ट्रांसियन ग्रुप से जुड़े टेक्नो और इनफिनिक्स ब्रैंड्स भारत में एंट्री के लिए तैयार हैं। ये दोनों अफ्रीका में बेहद अहम ब्रैंड हैं।
अनुपम सक्सेना भारतीय बाजार में डेब्यू करने के वक्त से ही शाओमी ने मार्केट शेयर पर कब्जा जमा रखा है, और ब्रैंड रीकॉल को भी मेंटेन किया है जो कि एक बिल्कुल नए ब्रैंड के लिए काफी अच्छी बात है। हाल ही में भारतीय कंज्यूमर को लुभाने के लिए शाओमी ने 'इंडिया से इन्स्पायर्ड' नया Mi4i प्रीमियम बजट स्मार्टफोन लॉन्च किया जिसकी ग्लोबल लॉन्चिंग नई दिल्ली में ही हुई। सबसे पहले भारत में उतारे गए इस फोन में सैमसंग गैलक्सी A7 और HTC डिजायर 826 की टक्कर के स्पेसिफिकेशन्स हैं और दाम इन फोन्स के 50% से भी कम हैं। इस फोन ने यह तो साबित कर दिया कि भारत इस समय शाओमी के लिए सबसे महत्वपूर्ण बाजार है, लेकिन क्या यह फोन खरीदना अच्छा फैसला होगा? यह जानने के लिए हमने इस फोन के साथ पूरा 1 हफ्ता गुजारा। पढ़िये इसका डीटेल्ड रिव्यू... बिल्ड और डिजाइन ईमानदारी से कहें, तो फोन का डिजाइन लैंग्वेज शाओमी के बड़ी स्क्रीन वाले बजट फोन रेडमी नोट से काफी मिलता-जुलता है। इसके सफेद पॉलीकार्बोनेट बैक के कारण ऐसा लगता है। हालांकि, यह उसके मुकाबले काफी कॉम्पैक्ट डिवाइस है जिसके डायमेंशन्स सिर्फ 138.1x69.6x7.8 mm है। ऐपल आईफोन 6 से बहुत थोड़ा-सा चौड़ा और मोटा है यह फोन। इस फोन में 5 इंची डिस्प्ले है जबकि आईफोन 6 में 4.7 इंच का डिस्प्ले है। यह एक यूनिबॉडी फॉर्म फैक्टर वाला फोन है यानी इसका बैक रिमूवेबल नहीं है। इससे डिवाइस की ड्यूरेबिलिटी बढ़ती है। इसका बैक एज से हल्का सा कर्व्ड है और फोन के आसपास के हिस्से को रैप करता है। प्लास्टिक का बना होने के बावजूद यह मोटा और स्ट्रॉन्ग लगता है। और मैट फिनिश के चलते अच्छा दिखता है। यह फिनिश इसे स्मजप्रूफ भी बनाता है और शाओमी का दावा है कि इस फोन पर जल्दी दाग नहीं पड़ते। हमने इस बात को सच पाया। इस फोन में बेस्ट यह है कि एक हाथ में पकड़कर इस्तेमाल करने के लिए यह फोन बिल्कुल पर्फेक्ट है। यह Mi3 और Mi4 से बेहतर है और पकड़ने में अच्छा फील होता है। फोन के बेजल बहुत पतले हैं और फोन की पावर और वॉल्यूम रॉकर कीज़ दाईं तरफ हैं। निचली सतह पर माइक्रो-यूएसबी पोर्ट है जिसमें कनेक्टर लगाने के लिए थोड़ी जद्दोजहद करनी पड़ती है। इसका 3.5 mm हेडसेट टॉप एज पर है। कीज़ का टैक्टाइल फीडबैक अच्छा है। फोन का प्राइमरी कैमरा डिवाइस से बाहर उभरकर नहीं आता। स्पीकर आउटलेट अब भी पीछे है जिससे साउंड मफल होने लगता है। हालांकि, फोन को हल्का-सा ऊपर उठाने के लिए एक लिप है, लेकिन सॉफ्ट सर्फेस या स्किनी जीन्स की जेब में यह तरकीब भी काम नहीं आती। बाएं एज पर एक सिम कार्ड ट्रे है जिसमें दो माइक्रो सिम कार्ड स्लॉट्स हैं। फोन के फ्रंट पर वाइब्रेंट फुल HD डिस्प्ले है जिसपर नीचे की तरफ तीन कपैसिटिव नेविगेशन कीज़ हैं और टॉप पर कैमरा लेंस है। कुलमिलाकर, शाओमी Mi4i एक खूबसूरत और कॉम्पैक्ट फोन है जो एक हाथ से फोन यूज करने वाले लोगों को पसंद आएगा। डिस्प्ले Mi4i में 5 इंची फुल HD (1920x1080 पिक्सल) IPS डिस्प्ले है जिसे शार्प या JDI ने तैयार किया है। 440ppi वाला यह डिस्प्ले हमें काफी शार्प लगा। शाओमी ने इसपर कॉर्निंग का कॉनकोर वन ग्लास सल्यूशन इस्तेमाल किया है जिससे स्क्रीन स्क्रैच प्रूफ तो बनती ही है, थिन और सेंसिटिव भी हो जाती है। ऐप के आइकन और यूआई एलिमेंट्स् स्क्रीन पर फ्लोट होते दिखते हैं। शाओमी का दावा है कि अब्रेशन रेजिस्टेंस गोरिला ग्लास 3 के बराबर है। हमने पाया कि स्क्रीन स्मज और छोटे-मोटे स्क्रैच नहीं झेल पाती। शाओमी ने एक स्पेशल टेक्नॉलजी फोन में डाली है जिसका नाम सनलाइट डिस्प्ले है। इससे फोन तेज धूप में भी ग्राफिक्स अच्छी तरह रेंडर करता है। यह एक स्मार्ट ऐल्गॉरिथम और हार्डवेयर-बेस्ड प्रोसेसिंग के जरिये डार्क पिक्सल्स को लाइट करता है जिससे धूप में भी तस्वीरें, विडियो और UI एलिमेंट्स (कीबोर्ड भी) नॉर्मल लाइट जैसे ही दिखते हैं। हमें यह फीचर काफी पसंद आया। यह धूप में फोटो खींचने में भी काम आया। सॉफ्टवेयर शाओमी Mi4i ऐंड्रॉयड 5.0 लॉलीपॉप आधारित MiUI6 पर रन करता है। यह फोन ऐंड्रॉयड लॉलीपॉप के यूआई ट्वीक्स कम फीचर करता है। यहां तक कि ऐप स्विचर भी MiUI वालाहै और सिस्टम ऐप्स में मटीरियल डिजाइन नहीं दिखता। शाओमी ने 6 भारतीय भाषाओं के लिए सपोर्ट और भारत के लिए बीटा में विजुअल IVR ऐड किया है। विजुअल IVR के जरिये यूजर्स इंटरैक्टिव वॉइस रेस्पॉन्स सिस्टम्स में मेन्यू-ड्रिवन फैशन में नेविगेट कर सकते हैं। फिलहाल, विजुअल IVR बीटा में है और तीन सर्विसेज को सपोर्ट करता है, आईआरसीटीसी, क्लियरट्रिप और इंडिगो। हमारी रिव्यू युनिट में यह फीचर नहीं था। नए OS का डिजाइन ज्यादा फ्लैट है, ट्रांजिशन इफेक्ट्स स्मूथ हैं, मल्टि-टास्किंग बेहतर है और दूसरे फीचर्स में नोटिफिकेशन इंटरफेस और जेस्चर्स हैं। MiUI डिजाइन में ऐपल के iOS जैसा है और नेविगेशन में कोई अलग ऐप ड्रॉर नहीं है। इसका फोकस इस्तेमाल में आसानी और एन्हांस्ड नेटिव ऐप्स, बेहतर नोटिफिकेशन्स और कॉल रिकॉर्डिंग और ब्लॉकिंग जैसे फीचर्स देने पर है। कैमरा शाओमी Mi4i में 5 मेगापिक्सल फ्रंट कैमरा (5 एलिमेंट लेंस, f/1.8 अपर्चर) और एक 13MP सोनी का CMOS कैमरा (5 एलिमेंट लेंस, f/2.0 अपर्चर) है। इसका प्राइमरी कैमरा ऐपल के आईफोन 6 की तरह टू-टोन फ्लैश के साथ आता है। Mi4i में वही कैमरा ऐप है जो Mi4 में थी। इसमें बेसिक और अड्वांस्ड मोड्स नहीं हैं। बल्कि, इसमें 3 स्क्रीन्स हैं जिन्हें आप स्टिल मोड में हॉरिजॉन्टली स्लाइड कर सकते हैं। पहली पर लाइव फिल्टर्स हैं, बीच वाली पर डिफॉल्ट कैमरा इंटरफेस और आखिरी स्क्रीन पर पैनोरमा, टाइमर, मैनुअल, ब्यूटिफाई और रीफोकस मोड्स और एक सेटिंग बटन दिये गए हैं। विडियो मोड मे इंटरफेस की सिर्फ दो स्क्रीन्स हैं जिनमें से एक फास्ट और स्लो मोशन विडियो के लिए टॉगल्स हैं। साथ में सेटिंग्स हैं जिनसे आप फुल HD विडियो रिकॉर्डिंग मोड सिलेक्ट कर सकते हैं। मैनुअल मोड वाइट बैलेंस, फोक, एक्सपोजर टाइम और आईएसओ जैसे ऐट्रिब्यूट्स के लिए ग्रैन्युलर सेटिंग्स ऑफर करता है। दिन की रोशनी में कैमरे से कैप्चर की गई तस्वीरें अच्छी निकलीं और उनमें बढ़िया डीटेलिंग, ऐक्युरट कलर रीप्रोडक्शन, अच्छा कंट्रास्ट देखने को मिला और कोई नॉइज़ नही थी। कम रोशनी और अंदर की तस्वीरें भी अच्छी थीं लेकिन उनमें थोड़ी नॉइज़ थी। खासकर 100% जूम पर। HDR मोड में लिए गए शॉट्स में कलर्स डीप थे और शैडो हल्के थे। फ्रंट कैमरा अच्छी क्वॉलिटी की सेल्फी कैप्चर करता है और ब्यूटी मोड से उन्हें और खूबसूरत बनाया जा सकता है। शाओमी Mi4i 1080 पिक्सल, 720 पिक्सल और 480 पिक्सल रिजॉल्यूशन ऑफर करता है। इसमें एक इमेज स्टेबिलाइजर ऐंटि-शेक फीचर भी है (जिसमें ऑप्टिकल इमेज स्टेबिलाइजेशन शामिल नहीं है)। यह अच्छी क्वॉलिटी के विडियो शूट करता है और ऑडियो क्वॉलिटी भी अच्छी आती है। कहना होगा कि इस प्राइस सेगमेंट के बाकी फोन्स के मुकाबले इस फोन का कैमरा बेस्ट है। परफॉर्मेंस Mi3 से अलग, शाओमी Mi4i किसी हाई-एंड प्रोसेसर के साथ नहीं आता। बल्कि कम्पनी ने इसमें क्वालकॉम का नया 64 बिट 1.7 GHz ऑक्टा-कोर स्नैपड्रैगन 615 प्रोसेसर दिया है। इसमें अड्रीनो 405 ग्राफिक्स और 2 जीबी रैम है। साथ में 16 जीबी इंटरनल स्टोरेज है जो एक्सपैंडेबल नहीं है। फोन के एक हफ्ते के इस्तेमाल के दौरान हमने देखा कि ओवरऑल परफॉर्मेंस प्रीमियम बजट और मिडरेंज स्मार्टफोन्स जैसी है लेकिन थोड़े इशू हैं। सबसे पहले, MiUI6 के ट्रांजिशन इफेक्ट्स और ऐनिमेशन्स के बारे में बात करें तो ये थोड़े जर्की हैं और कभी-कभी फ्रेम ड्रॉप होता है। डिवेलपर ऑप्शन्स सेटिंग्स में सेटिंग्स से थोड़ी-बहुत छेड़छाड़ से मदद मिलती है लेकिन इसे हार्डवेयर (जीपीयू और प्रोसेसर) को ऑप्टिमाइज करके ठीक क्यों न किया जाए। हमने यह भी पाया कि गेम्स खेलने या बैकग्राउंड में कई ऐप्स खुले होने से फोन गर्म हो जाता है। जैसे ही फोन गर्म होता है, सीपीयू परफॉर्मेंस पर फर्क पड़ता है और फोन स्लो हो जाता है। हमने बैटरी टेम्प्रेचर को नापा और इसे 37 से 40 डिग्री सेल्सियस के बीच पाया। हमने लियोज़ फॉर्च्यून और अस्फाल्ट 8 जैसे गेम्स खेले। अस्फाल्ट 8 के दौरान छोटे-मोटे फ्रेम ड्रॉप्स आए। परफॉर्मेंस मोड एक्सपीरियंस को बेहतर करता है, लेकिन इसका असर फोन के बैटरी बैकअप पर पड़ता है। फोन फुल ब्राइटनेस पर हो, दो-तीन ईमेल अकाउंट्स के पुश ऑन हों, 3G ऑन हो और ट्विटर, फेसबुक के नोटिफिकेशन्स ऑन हों तो परफॉर्मेंस मोड में यह फोन 10-12 घंटे चलेगा और बैलेंस्ड मोड में 13-14 घंटे। ब्राइटनेस कम कर दें तो 2-3 घंटे और मिल जाएंगे। हमने शाओमी Mi बैंड और ऐंड्रॉयड वियर वॉच के लिए ब्लूटूथ भी ऑन रखा था। 3120mAh बैटरी से उम्मीदें ज्यादा थीं, लेकिन बैकअप अधिकतर मिडरेंज फोन्स से अच्छा है और पूरा दिन निकाल देता है। रोचक यह है कि शाओमी ने इतने कॉम्पैक्ट पोन में इतनी बड़ी बैटरी को फिट कैसे किया है। फोन को अन्तुतु पर 38006, क्वाडरेंट पर 24,534 और नेनामार्क 2 पर 59.6 बेंचमार्क्स मिले। हालांकि, सिर्फ बेंचमार्क्स के दम पर हम किसी फोन को रेकमेंड नहीं करते। लेकिन यहां रिजल्ट्स और हमारी ऑब्जर्वेशन एक जैसे ही हैं। यह फोन Mi4 से थोड़ा पीछे है लेकिन यू यूरेका से आगे। नेटवर्क रिसेप्शन काफी अच्छा था और हमें कॉल्स करने और रिसीव करने में कम नेटवर्क वाले क्षेत्रों में भी कोई दिक्कत नहीं आती। फोन कुछ ही सेकंड्स में जीपीएस लॉक करने में सफल रहा और ड्यूल सिम फंक्शनैलिटी ने बिना अटके काम किए। यह फोन सभी पॉप्युलर ऑडियो और विडियो फॉर्मैट्स को सपोर्ट करता है और USB OTG सपोर्ट के साथ आप इसमें पेन ड्राइव भी अटैच कर सकते हैं। ध्यान रखें कि USB OTG से बैटरी भी बहुत जल्दी खत्म होत है। Mi4i माइक्रो SD कार्ड्स को सपोर्ट नहीं करता। इसलिए आप अपनी पूरी लाइब्रेरी फोन में सेव नहीं कर पाएंगे। फोन में यूजर्स के लिए अवेलेबल स्पेस सिर्फ 12.9 जीबी है। इस फोन में FM रेडियो है और रिकॉर्डिंग फीचर भ है। यह दो भारतीय 4G बैंड्स को सपोर्ट करता है लेकिन हम 4G की टेस्टिंग नहीं कर सके क्योंकि दिल्ली में फिलहाल कोई लाइव LTE नेटवर्क्स नहीं है। दोनों सिम कार्ड स्लॉट्स 4G को सपोर्ट करते हैं जो कि काबिल-ए-तारीफ है। अपने फोन्स को अपडेट करने में शाओमी का रेकॉर्ड काफी अच्छा है। हमने यह पिछले फोन्स में भी देखा है। इसलिए उम्मीद है कि कम्पनी ऑप्टिमाइजेशन इशू सॉल्व करने के लिए अपडेट्स लेकर आएगी। नतीजा शाओमी Mi4i के बारे में कई बेहतरीन बातें हैं। 15,000 रुपये से कम के फोन्स में यह एक बढ़िया फुल HD डिस्प्ले वाला फोन है। यह कैमरा बेस्ट इन क्लास है और इसके कॉम्पैक्ट वन-हैंड-यूज़ ऑप्टिमाइज्ड फॉर्म फैक्टर इसे खरीदने लायक बनाते हैं। प्रॉब्लम सिर्फ इसकी बैटरी और बैलंस्ड मोड में इसकी परफॉर्मेंस से है। 3120 mAh की बैटरी और दमदार हो सकती थी। 12,999 रुपये में Mi4i के सामने आसुस जेनफोन 2, मोटोरोला मोटो जी, वावे ऑनर 4X और यू यूरेका है। इसका मुकाबला महंगे सैमसंग गैलक्सी A7 और HTC डिजायर से भी है। इन सब में Mi4i को रेकमंड करने में कोई दोराय नहीं है। एक ही जैसे हार्डवेयर, बेहतर परफॉर्मेंस लेकिन हल्की स्क्रीन और कैमरे के साथ यू यूरेका इसका करीबी प्रतिद्वंदी है। लेकिन यूरेका एक फैबलेट भी है। अगर आप बेहतर विकल्प चाह रहे हैं और 2000 रुपये और खर्च कर सकते हैं तो जेनफोन 2 का फुल HD वेरियंट अच्छा ऑप्शन है। इसमें एक्सपैंडेबल स्टोरेज और एक बड़ी स्क्रीन है। खूबियां बढ़िया डिस्प्ले अच्छा कैमरा पैसा वसूल कमियां कमजोर बैटरी बैलेंस्ड मोड पर ढीली परफॉर्मेंस
न्यू यॉर्क फेसबुक यूजर्स अब अपने डेस्कटॉप या लैपटॉप के जरिए भी लाइव ब्रॉडकास्ट कर सकते हैं। इसके लिए आपके कंप्यूटर पर वेबकैम का होना जरूरी है। बुधवार को फेसबुक ने अपने ब्लॉग में लिखा है कि डेस्कटॉप से फेसबुक लाइव करने की सुविधा पहले सिर्फ पेजिस के लिए उपलब्ध थी, मगर अब कोई भी डेस्कटॉप से लाइव हो सकता है। इसके लिए स्टेटस अपडेट कंपोजर में Live बटन पर क्लिक करना होगा। फेसबुक ने एक नया फीचर भी ऐड किया है, जिससे स्ट्रीमिंग सॉफ्टवेयर या किसी अन्य एक्सटर्नल सॉफ्टवेयर की मदद से लाइव होने मे सुविधा होगी। फेसबुक ने पोस्ट में लिखा है, 'इस अपडेट से यूजर्स अपनी फेसबुक लाइव विडियो में स्क्रीन्स शेयर कर सकते हैं, ग्राफिक्स ऐड कर सकते हैं, कैमरे स्विचर कर सकते हैं या फिर प्रफेशनल उपकरण इस्तेमाल कर सकते हैं।' इस अपडेट्स से आप अपने कंप्यूटर पर खेले जाने वाले गेम्स को अपने दोस्तों और फॉलोअर्स के साथ लाइव के जरिए शेयर कर सकते हैं।
इंटेक्स ने नया स्मार्टफोन ऐक्वा एस मिनी (Intex Aqua Ace Mini) लॉन्च किया है। इसकी कीमत कंपनी ने 7,799 रुपये रखी है। यह स्मार्टफोन पिछले साल सितंबर में लॉन्च हुए इंटेक्स ऐक्वा एस का मिनी वर्शन है। ड्यूल सिम इंटेक्स ऐक्वा एस मिनी ऐंड्रॉयड 5.1 लॉलिपॉप पर रन करता है। इसमें 5 इंच का एचडी (720x1280पिक्सल्स) आईपीएस डिस्प्ले लगा है। यह 1GHz के क्वॉड-कोर मीडियाटेक MT6735P प्रोसेसर से लैस है। इसमें 2जीबी रैम लगी है। इस स्मार्टफोन का बैक कैमरा 8 मेगापिक्सल और फ्रंट कैमरा 5 मेगापिक्सल है। इसमें 16जीबी इंटरनल मेमरी है, जिसे माइक्रोएसडी कार्ड से 32 जीबी तक बढ़ा सकते हैं। यह स्मार्टफोन 4G LTE, 3G, वाई-फाई, ब्लूटूथ, जीपीएस और माइक्रो-यूएसबी सपॉर्ट करता है। एक वक्त पर एक ही सिम पर 4G यूज किया जा सकता है। इस स्मार्टफोन में 3000 mAh बैटरी लगी है। कंपनी का दावा है कि यह 12 घंटों का टॉकटाइम और 300 घंटों का स्टैंडबाइ टाइम देती है। इसमें ऐक्सलरोमीटर, ऐंबियंट लाइट सेंसर और प्रॉक्सिमिटी सेंसर जैसे फीचर हैं।
स्वाइप ने अपना लेटेस्ट स्मार्टफोन Elite Sense भारत में लॉन्च कर दिया है। देखें, क्या खास है बजट सेगमेंट में लॉन्च किए गए इस 4G VoLTE स्मार्टफोन में: स्वाइप के इस स्मार्टफोन में 5 इंच का HD IPS डिस्प्ले लगा है जिसका रेजलूशन 720 x 1280 पिक्सल्स है। इसमें 1.4 GHz के स्नैपड्रैगन 425 प्रोसेसर के साथ 3GB रैम लगी है। स्मार्टफोन की इंटरनल मेमरी 32 जीबी है और 128 जीबी तक का माइक्रोएसडी कार्ड इसमें लगाया जा सकता है। ऐंड्रॉयड 6.0 मार्शमैलो पर रन करने वाले इस स्मार्टफोन की बॉडी मेटल की बनी है। इसमें हाइब्रिड सिम स्लॉट लगा है यानी एक वक्त पर इसमें या तो माइक्रोएसडी कार्ड डाला जा सकता है या फिर दूसरा सिम कार्ड। Swipe Elite Sense का बैक कैमरा 13 मेगापिक्सल है, जिसके साथ LED फ्लैश लगी है। फ्रंट कैमरा 8 मेगापिक्सल है। इसमें फिंगरप्रिंट सेंसर भी है। बैटरी 2500 mAh है। कनेक्टिविटी की बात करें तो यह 4G VoLTE, वाई-फाई, ब्लूटूथ, जीपीएस और माइक्रो-यूएसबी सपॉर्ट करता है। स्वाइप के इस लेटेस्ट स्मार्टफोन की कीमत 7,499 रुपये रखी गई है। इसे फ्लिपकार्ट से स्पेस ग्रे और शैंपेन गोल्ड कलर्स में खरीदा जा सकता है। यह स्मार्टफोन एक्सचेंज ऑफर के साथ भी उपलब्ध है। अधिकतम 6000 रुपये का एक्सचेंज डिस्काउंट लिया जा सकता है।
स्मार्टफोन बनाने वाली भारतीय कंपनी Intex Aqua Strong 5.1+ नाम से नया स्मार्टफोन लॉन्च किया है। यह पिछले साल अगस्त में लॉन्च हुए स्मार्टफोन Aqua Strong 5.1 का अगला वैरियंट है। जानें, क्या है इसमें खास और कीमत क्या है: Intex Aqua Strong 5.1+ में दो सिम डाले जा सकते हैं। यह ऐंड्रॉयड 6.0 मार्शमैलो पर रन करता है। इसमें 5 इंच का GWCGA डिस्प्ले लगा है, जिसका रेजलूशन 480x854 और पिक्सल डेन्सिटी 197ppi है। 1.3 GHz के क्वॉड-कोर प्रोसेसर वाले इस स्मार्टफोन में 1GB रैम लगी है। इंटरनल स्टोरेज 8GB है और 64 जीबी तक का माइक्रोएसडी कार्ड इसमें लगाया जा सकता है। Intex Aqua Strong 5.1+ में 5 मेगापिक्सल का बैक कैमरा है, जिसके साथ फ्लैश दी गई है। फ्रंट कैमरा 2 मेगापिक्सल है। बैटरी 2000 mAh है। कंपनी का दावा है कि यह 5 घंटों का टॉकटाइम और 250 घंटों का स्टैंडबाइ टाइम मिलता है। कनेक्टिविटी की बात करें तो यह 4G VoLTE, वाई-फाई, ब्लूटूथ, और माइक्रो-यूएसबी सपॉर्ट करता है। 143.1 x 72.1 x 10.1mm डायमेंशंस वाले इस स्मार्टफोन का वजन 150.6 ग्राम है। इंटेक्स ऐक्वा स्ट्रॉन्ग 5.1+ में स्मार्ट ट्रैकिंग फीचर है, जिससे आप अपने स्मार्टफोन को गुम होने की स्थिति में ढूंढ सकते हैं। गोल्ड और ब्लैक कवर वैरियंट्स में उतारे गए इस स्मार्टफोन्स की कीमत 5,490 रुपये रखी गई है।
सैमसंग के फ्लैगशिप्स Galaxy S8 और Galaxy S8+ के ऑफिशली लॉन्च होने में अभी एक दिन बाकी है मगर किसी ने ई-बे पर Galaxy S8 की बिक्री शुरू कर दी है। स्मार्टफोन की कीमत बताई गई है 89,999 रुपये और वेटिंग पीरियड 50-55 दिनों का बताया गया है। लिस्टिंग में लिखा है- 'इसे विदेश से इंपोर्ट किया जाएगा, ऐसे में आपको 50-55 दिनों का इंतजार करना पड़ेगा। अगर आप इंतजार नहीं कर सकते तो कृपया न खरीदें।' साफ है कि यह सैमसंग गैलक्सी S8 का ऑफिशल प्राइस नहीं है। लिस्टिंग में लिखा गया है कि इंपोर्ट किए जाने वाले गैलक्सी S8 एकदम ऑरिजनल होंगे। मामला थोड़ा और संदिग्ध हो जाता है क्योंकि लिखा गया है कि शिपिंग करने से पहले अंदर की चीजें चेक करने के लिए बॉक्स को ओपन किया जाएगा। इस लिस्टिंग में स्मार्टफोन के जो स्पेसिफिकेशंस बताए गए हैं, उन्हें GSMArena वेबसाइट से लिया गया है। ध्यान देने वाली बात यह है कि GSMArena पर बताए गए स्पेसिफिकेशंस अब तक लीक हुई जानकारियों और कयासों पर आधारित हैं। सैमसंग गैलक्सी एस8 और गैलक्सी एस8+ को जल्द ही लॉन्च कर देगा, मगर अब तक इन स्मार्टफोन्स के बारे में बहुत सी जानकारियां सामने आ चुकी हैं। ऐसे में यह नहीं लगता कि लॉन्चिंग के वक्त इनमें कुछ ऐसा दिखेगा, जिसके बारे में पहले से जानकारी न हो। साउथ कोरियन कंपनी ने बताया है कि यह अपने Over the Horizon टोन का नया वर्जन लॉन्च करेगी जो गैलक्सी S8 और गैलक्सी S8+ के साथ आएगी। इसके लिए कंपनी ने ग्रैमी अवॉर्ड जीत चुके आर्टिस्ट जेकब कॉलियर के साथ टाइ-अप किया है। सैमसंग न्यूजरूम वेबसाइट पर एक पोस्ट में लिखा गया है, 'जेकब ने 16 अलग-अलग इंस्ट्रूमेंट्स की मदद से सैमसंग के ब्रैंड सॉन्ग का वर्जन रिकॉर्ड किया है।' इस पोस्ट में यह भी मेंशन किया गया है कि नया Over the Horizon नए सैमसंग गैलक्सी स्मार्टफोन के साथ पेश किया जाएगा।' इंग्लिश में पढ़ें: Samsung Galaxy S8 gets listed online with price, official ringtone announced
पंकज डोवाल, नई दिल्ली 251 रुपये का स्मार्टफोन लॉन्च होने के बाद से कंपनी के डायरेक्टर मोहित गोयल को कई सवालों और संदेहों का सामना करना पड़ा है। नोएडा स्थित उनके किराए के ऑफिस पर पुलिस और इनकम टैक्स के अधिकारी तक आ चुके हैं। मगर ऐमिटी यूनिवर्सिटी से ग्रैजुएट मोहित कहते हैं कि वह न सिर्फ 251 रुपये में स्मार्टफोन देंगे, बल्कि इससे मुनाफा भी कमाएंगे। उन्होंने कहा कि हर हैंडसेट पर उन्हें 31 रुपये का प्रॉफिट होगा। TOI के साथ एक्सक्लूसिव इंटरव्यू में मोहित ने कहा, 'पता नहीं क्यों सब मेरे पीछे पड़े हैं, मैंने क्या गलत किया है? रिंगिंग बेल्स के डायरेक्टर का कहना है कि उनका नया वेंचर हवा-हवाई नहीं है और 15 अप्रैल से फोन की डिलिवरी शुरू हो जाएगी । उन्होंने कहा, 'क्या मेरे या कंपनी के खिलाफ इनकम टैक्स चोरी का कोई केस है या कोई FIR हुई है? मुझे भगोड़ा क्यों कहा जा रहा है? अन्य स्टार्टअप की तरह मेरा इरादा बिज़नस करने का है औऱ मेरा बिज़नस प्लान तैयार है।' पढ़ें: रिंगिंग बेल्स को तलब कर सकती है सरकार कंपनी का दावा है कि उसकी वेबसाइट पर 7 करोड़ से ज्यादा रजिस्ट्रेशन हुए। मोहित ने कहा, 'हम सप्लाई कम होने की वजह से पहले बैच में सिर्फ 25 लाख यूनिट्स के लिए बुकिंग ले रहे हैं और बाकी 25 लाख ऑफलाइन डिस्ट्रीब्यूटर्स को दे रहे हैं। मैं 30 जून से पहले ही हेडसेट डिलिवर कर दूंगा। पेमेंट गेटवे के जरिए खरीददारों से जो पैसा आया है, उसे एस्क्रो अकाउंट में रखा जाएगा और हम उसे तभी हाथ लगाएंगे, जब डिवाइस डिलिवर करेंगे।' कंपनी का अकाउंट ICICI बैंक में है। गोयल और उनके उम्रदराज़ सहयोगी अशोक चड्ढा, जो कंपनी के प्रेजिडेंट हैं, कहते हैं कि डिजाइन या किसी और चीज़ को लेकर हमारे स्मार्टफोन में किसी तरह का उल्लंघन नहीं किया गया है। उन्होंने कहा, 'कुछ स्मार्टफोन्स में ऐडकॉम की ब्रैंडिंग थी, क्योंकि हमने स्क्रीन उनसे ली थी। मगर फाइनल डिवाइस में हमारी ब्रैंडिंग होगी। जैसा डिजाइन हमने दिखाया है, स्मार्टफोन वैसा ही होगा उसके फीचर्स भी वही होंगे।' देखें: कैसा है 251 रुपये का स्मार्टफोन दोनों ने कहा कि उन्होंने बड़ी सावधानी से अपना बिज़नस मॉडल तैयार किया है, ताकि स्मार्टफोन की कीमत इतनी कम रह सके। चड्ढा ने कहा, 'इस स्मार्टफोन की बनाने की लागत 1500 रुपये है।' हैरानी की बात यह है कि लॉन्चिंग के दिन उन्होंने प्रति यूनिट 2500 रुपये लागत बताई थी। उन्होंने कहा, 'हम नोएडा के सप्लायर से ये डिवाइस लेंगे, जो ताइवान से पुर्जे आयात करके हमारे लिए असेंबल करेगा। इस दौरान हम फैक्ट्री के लिए जगह और सप्लायर ढूंढना शुरू कर देंगे। इसके लिए हमने नोएडा में जगह तय कर ली है। उत्तराखंड, पश्चिम बंगाल, बिहार और पंजाब में जगह की तलाश की जा रही है।' कीमत 251 रखकर भी मुनाफा कैसे कमाएंगे, इस सवाल के जवाब में चड्ढा ने कहा, 'इकॉनमीज़ ऑफ स्केल (बड़े पैमाने पर उत्पादन से कीमत कम होना) की वजह से यह 1200 रुपये का हो जाएगा। ऑनलाइन सेल होने की वजह से मार्केटिंग और सेल पर होने वाला खर्च कम हो जाएगा और हमें और बचत होगी। इसके अलावा हम पिगिबैक मार्केटिंग करेंगे, जिसके तहत इसमें कंपनियों के ऐप्लिकेशन लोड करेंगे। इससे हमें 300 रुपये की और बचत होगी।' पढ़ें: 'फ्रीडम 251' वाली कंपनी के सर्विस सेंटर फर्जी? चड्ढा ने कहा, 'कंपनी बड़ी ई-कॉमर्स कंपनियों, जैसे कि ट्रैवल साइट गोआईबीबो, से उनका ऐप इस डिवाइस में डालने के लिए बात कर रही है। हम अपनी वेबसाइट पर आने वाले हेवी ट्रैफिक से भी पैसा कमाएंगे और इसे अन्य ब्रैंड्स के लिए मार्केटप्लेस बनाएंगे। इससे भी हमें कीमत कम करने में मदद मिलेगी। 17 फरवरी को लॉन्च हुए इस हैंडसेट पर कई सवाल उठ रहे हैं। इंडस्ट्री बॉडी इंडियन सेल्यूलर असोसिएशन (ICA) ने सरकार से शिकायत की है। ICA का कहना है कि इतने कम दाम में स्मार्टफोन बनाना संभव ही नहीं है। इसके अलावा आरोप है कि इस स्मार्टफोन में ऐपल के आईफोन के डिजाइन से कई पहलू चोरी किए गए हैं। साथ ही ऐडकॉम से लिए डिवाइस बांटने को लेकर भी आलोचना हुई थी।
कनाडा की कंपनी डेटाविंड ने MoreGmax 3G6 नाम से नया स्मार्टफोन लॉन्च किया है। इस स्मार्टफोन के साथ 1 साल के लिए फ्री इंटरनेट ऐक्सेस मिलेगा। कंपनी इस स्मार्टफोन को फैबलट के तौर पर प्रमोट कर रही है क्योंकि इसका डिस्प्ले 6 इंच है। जानें, क्या हैं इसके स्पेसिफिकेशंस और दाम क्या रखा गया है: Datawind MoreGMax 3G6 में 6 इंच का डिस्प्ले लगा है। रेजलूशन कितना है, इसके बारे में कोई जानकारी नहीं दी गई है। इसमें 1.3 GHz के क्वॉड-कोर प्रोसेसर के साथ 1 जीबी रैम लगाई गई है। इंटरनल मेमरी 8 जीबी है और 32 जीबी तक का माइक्रोएसडी कार्ड इसमें लगाया जा सकता है। कंपनी ने यह भी नहीं बताया है कि यह स्मार्टफोन किस ऑपरेटिंग सिस्टम पर रन करता है। फोन का बैक कैमरा 8 मेगापिक्सल है और फ्रंट कैमरा 2 मेगापिक्सल। कनेक्टिविटी की बात करें तो यह 3G, GPRS/ EDGE ब्लूटूथ, वाई-फाई और माइक्रो-यूएसबी सपॉर्ट करता है। इसमें 4G या VoLTE कनेक्टिविटी नहीं है। डेटाविंड ने अपने इस स्मार्टफोन का दाम 5,999 रुपये रखा है। यह बाजार में कब से उपलब्ध होगा, इस बारे में अभी कोई जानकारी नहीं दी गई है। कीमत के हिसाब से देखें तो MoreGMax 3G6 का मुकाबला शाओमी के नए स्मार्टफोन Redmi 4A से हो सकता है। वैसे Redmi 4A स्पेसिफिकेशंस के मामले में MoreGMax 3G6 से बहुत ज्यादा पावरफुल है, मगर डेटाविंड के फोन के साथ 12 महीनों के लिए फ्री इंटरनेट दिया जाना लोगों को आकर्षित कर सकता है। MoreGmax 3G6 के यूजर्स को 12 महीनों के लिए फ्री डेटा देने के लिए डेटाविंड ने रिलायंस के साथ हाथ मिलाया है। हैंडसेट के डिफॉल्ट ब्राउजर के जरिए इंटरनेट ऐक्सेस करने पर ही डेटा फ्री रहेगा। ध्यान देने वाली बात यह है कि ऑडियो-वीडियो स्ट्रीमिंग या डाउनलोड्स फ्री नहीं होंगे। इनके लिए अलग से टॉप पर करवाना होगा।
फोन पर पॉर्न देखना आपको महंगा पड़ सकता है। आप एक स्कैम की गिरफ्त में आ जाएंगे और आपको पता भी नहीं चलेगा। ऐंड्रॉयड स्मार्टफोन यूजर्स के लिए खतरा और भी ज्यादा है, क्योंकि उनके फोन को साइबक्रिमिनल्स आसानी से निशाना बना रहे हैं। बहुत से ऐंड्रॉयड यूजर्स पॉर्न कॉन्टेंट दिखाने वाली वेबसाइट पॉर्नहब को ऐक्सेस करने के चक्कर में मुश्किल में फंस रहे हैं। सिक्यॉरिटी कंपनी ESET के नए रिसर्च के मुताबिक साइबरक्रिमिनल लोगों को बेवकूफ बनाने के लिए पॉर्नहब के नाम का सहारा ले रहे हैं। पॉर्नहब के नाम से फेक ऐप बनाए गए हैं, जिन्हें यूजर्स असली समझकर डाउनलोड कर लेते हैं। इसके बाद साइबरक्रिमिनल लोगों के स्मार्टफोन का ऐक्सेस हासिल कर लेते हैं और उसे लॉक कर देते हैं। अनलॉक करने के बदले में लोगों से मोटी रकम की डिमांड की जाती है। जानकारी: ऐंड्रॉयड फोन पर कभी न देखें पॉर्न, नहीं तो... ESET की रिपोर्ट के मुताबिक ऐंड्रॉयड यूजर्स समझते हैं कि वे PornHub का ऑफिशल ऐप डाउनलोड कर रहे हैं। मगर यह रैनसमवेयर होता है जो यूजर को पॉर्न कॉन्टेंट दिखाने के बजाय उसके स्मार्टफोन को लॉक कर देता है। अनलॉक करने के लिए 100 डॉलर्स की मांग की जाती है। रैनसमवेयर उन सॉफ्टवेयर्स को कहा जाता है जिनकी मदद से साइबर क्रिमिनल लोगों के डिवाइसेज को हैक कर लेते हैं। वे या तो उनकी इन्फर्मेशन चुरा लेते हैं या फिर उसे लॉक कर देते हैं। वे यूजर्स को ब्लैकमेल करते हैं कि अगर उन्होंने पैसे नहीं दिए तो स्मार्टफोन का सारा डेटा या तो लीक कर दिया जाएगा या फिर डिलीट कर दिया जाएगा। गौरतलब है कि पॉर्नहब का अपना ऑफिशल ऐंड्रॉयड ऐप है मगर यह गूगल प्ले स्टोर पर उपलब्ध नहीं है। गूगल प्ले स्टोर पर पॉर्न कॉन्टेंट वाले ऐप्स को जगह नहीं दी जाती। इसलिए लोग इंटरनेट पर इस ऐप की apk फाइल सर्च करते हैं या अनऑफिशल ऐप स्टोर्स से ऐप्लिकेशन डाउनलोड कर लेते हैं। इसी का फायदा उठाकर साइबर क्रिमिनल्स रैनसमवेयर्स भी पॉर्न हब ऐप के नाम से डाल देते हैं। ESET ने जिस मैलवेयर का पता लगाया है, वह उसके अंदर फेक ऐंटी वाइरयस है। जैसे ही लोग ऐप को डाउनलोड करते हैं, मेसेज आता है कि यूज करने से पहले चेक करना पड़ेगा कि डिवाइस में वाइरस तो नहीं हैं। जैसे ही यूजर OK क्लिक करता है, फेक ऐंटी वाइरस अपना खेल शुरू कर देता है और फोन को लॉक कर देता है। ESET ने सलाह दी है कि यूजर्स को वक्त-वक्त पर अपना डेटा बैकअप कर लेना चाहिए और अनऑफिशल ऐप्स को इंस्टॉल करने से बचना चाहिए। अगर आप भी ऐसी किसी मुश्किल में फंस गए हैं तो नीचे दिए गए लिंक पर क्लिक करके ऐंड्रॉयड स्मार्टफोन से वाइरस हटाने का तरीका सीख सकते हैं: ऐंड्रॉयड स्मार्टफोन या टैब से ऐसे हटाएं वाइरस
चीन की प्रमुख इलेक्ट्रॉनिक कंपनी iVOOMi ने भारत में स्मार्टफोन्स के साथ एंट्री की है। कंपनी ने जानकारी दी है कि भारतीय मार्केट में वह मिड से लो रेंज के स्मार्टफोन्स लेकर आई है। कंपनी ने शुरुआत अपने पहले स्मार्टफोन iV05 के साथ की है जो बजट स्मार्टफोन है। iVoomi के स्मार्टफोन iV505 को 3,999 रुपये में लॉन्च किया गया है। यह 4G VoLTE सपॉर्ट करता है यानी इसपर जियो की सर्विसेज इस्तेमाल की जा सकती हैं। यह ड्यूल सिम वाला स्मार्टफोन है और दोनों स्लॉट्स पर 4G सिमकार्ड्स डाले जा सकते हैं। इस स्मार्टफोन में 5 इंच का IPS डिस्प्ले लगा है। 1.3 GHz के क्वॉड-कोर प्रोसेसर के साथ इसमें 1 जीबी रैम लगाई गई है। इंटरनल मेमरी 8 जीबी है और 128 जीबी तक का माइक्रोएसडी कार्ड इसमें लगाया जा सकता है। फोन का बैक कैमरा 5 मेगापिक्सल है और फ्रंट भी इतना ही है। ऐंड्रॉयड मार्शमैलो 6.0 पर रन करने वाले इस स्मार्टफोन में 3000 mAh बैटरी लगी है जो फ्लैश चार्ज टेक्नॉलजी को सपॉर्ट करती है। यह सिर्फ शॉपक्लूज़ से खरीदा जा सकता है। बिक्री 9 मार्च से शुरू होगी। कंपनी के ग्लोबल बिजनस हेड ब्रैडली यैन ने कहा, 'हम iVOOMi को भारतीय मार्केट में स्थापित करने के लिए अपने नए प्रॉडक्ट्स, SmartMe OS (कस्टमाइज्ड OS) और अन्य फीचर्स को अफॉर्डेबल कीमत पर लाएंगे।' ब्रैड ने बताया कि कंपनी 4 और स्मार्टफोन्स लॉन्च करेगी, जिनकी कीमत 4 हजार रुपये से 10 हजार रुपये के बीच होगी। कंपनी की तरफ से जारी बयान में कहा गया है कि भारत के लिए उसने व्यापक प्लान बनाया है। साल 2019 तक कंपनी यहां रिसर्च ऐंड डिवेलपमेंट और मैन्युफैक्चरिंग यूनिट्स स्थापित करना चाहती है। इंग्लिश में पढ़ें: iVoomi enters India with its iV505 smartphone priced at Rs 3,999
वनप्लस ने भारतीय बाजार में अपना ई-कॉमर्स प्लैटफॉर्म लाने का ऐलान किया है। कंपनी की नई ऑफिशल वेबसाइट www.oneplusstore.in है, जहां पर कंपनी अक्सेसरीज बेचेगी। अभी इस साइट पर जाने पर वनप्लस 2 और वनप्लस 3 भी नजर आ रहे हैं, मगर Buy Now पर क्लिक करें तो ऐमजॉन इंडिया के लिस्टिंग पेज खुल रहे हैं। गौरतलब है कि ऐमजॉन इंडिया कंपनी का रीटेल पार्टनर है। वनप्लस का मानना है कि ऑनलाइन स्टोर खुल जाने से भारत में ग्राहकों के बीच हमारे प्रॉडक्ट्स की उपलब्धता बढ़ेगी। कंपनी ने अपने मौजूदा ग्राहकों के लिए लिमिटेड टाइम के लिए ऑफर्स भी पेश किए हैं। यूजर्स को अपने फोन के IMEI नंबर के साथ रजिस्टर करना होगा। वनप्लस अमेरिका और यूरोप में मुख्य रूप से अपने पोर्टल और कैरियर्स के जरिए ही अपने फोन बेचता है। इसी तर्ज पर भारत में भी कंपनी ने अपनी वेबसाइट के जरिए यह काम शुरू करने का फैसला किया है। कंपनी ने यह भी बताया है कि वह अपना दुनिया का पहला ऑफलाइन स्टोर बेंगलुरु में खोलेगी। इस 'एक्सपीरियंस सेंटर' को इस साल के आखिर तक लॉन्च किया जा सकता है।
पिछले दिनों कुछ रिपोर्ट्स में दावा किया गया था कि चीन की स्मार्टफोन कंपनी शाओमी Mi 6 के साथ Mi 6 Plus नाम से पावरफुल स्पेसिफिकेशंस वाला स्मार्टफोन लॉन्च करेगी। अब कथित Mi 6 Plus की एक तस्वीर लीक हुई है, जिससे पता चलता है कि इस स्मार्टफोन में ड्यूल बैक कैमरा सेटअप हो सकता है। Mi 6 और Mi 6 Plus की संभावित कीमतें भी सामने आई हैं। GizChina के मुताबिक अपकमिंग शाओमी Mi 6 को 4GB RAM+32GB स्टोरेज, 4GB RAM+64GB स्टोरेज और 6GB RAM + 128 GB स्टोरेज वेरियंट्स में लॉन्च किया जा सकता है। इनकी कीमत क्रमश: 1999 युआन (करीब 19,000 रुपये), 2,299 युआन (करीब 21,800 रुपये) और 2,699 युआन ( करीब 25,600 रुपये) रह सकती है। Xiaomi Mi 6 Plus को 4जीबी रैम + 64 जीबी स्टोरेज, 6जीबी रैम+128 जीबी स्टोरेज और 8जीबी रैम + 256 जीबी स्टोरेज वेरियंट्स में लॉन्च किया जा सकता है। इनकी कीमत क्रमश: 2,599 युआन (करीब 24,700 रुपये), 2,999 युआन (करीब 28,500 रुपये) और 3,499 युआन (करीब 33,200 रुपये) होगी। अभी तक मिली जानकारी के मुताबिक Mi 6 Plus में क्वॉड HD 2K OLED डिस्प्ले लगा होगा, जिसके दोनों किनारे कर्व्ड होंगे। इसमें ड्यूल बैक कैमरा सेटअप लगे होने की भी बात कही गई है। Mi 6 और Mi 6 Plus में क्वॉलकॉम स्नैपड्रैगन 835 प्रोसेसर होगा। क्वॉलकॉम क्विकचार्ज 4.0 टेक्नॉलजी भी इनमें इस्तेमाल की गई है। Mi 6 Plus में 4000 mAh बैटरी हो सकती है। चर्चा है कि कंपनी इन स्मार्टफोन्स को 11 अप्रैल को लॉन्च करेगी, मगर शाओमी ने ऑफिशली अभी तक कोई जानकारी नहीं दी है।
पंकज डोभाल, नई दिल्ली टेलिकॉम रेग्युलेटरी ऑफ इंडिया (ट्राई) ने फ्री कॉलिंग ऑफर पर मुकेश अंबानी की कंपनी रिलायंस जियो इन्फोकॉम से स्पष्टीकरण मांगा है क्योंकि कंपनी ने ट्राई को 1 रुपये 20 पैसै प्रति मिनट की दर से वॉइस टैरिफ प्लान की जानकारी दी है। सूत्रों ने टीओआई को बताया कि इस मुद्दे पर ट्राई के सीनियर अधिकारियों ने रिलायंस जियो एग्जिक्युटिव्स से मुलाकात की और उनसे कंपनी की ओर से फाइल टैरिफ प्लान की विस्तृत जानकारी मांगी है। सूत्रों ने कहा, 'मामले पर बातचीत हो रही है।' जियो जो सिम कार्ड ब्रोशर्स अपने ग्राहकों को दे रहा है, उस पर 2 पैसे प्रति सेंकड यानी 1.20 रुपये प्रति मिनट कॉल प्लान प्रिंट है। जियो ने इस सवाल का कोई जवाब नहीं दिया कि रेग्युलेटर को दी गई जानकारी और फ्री कॉल की घोषणा में अंतर क्यों है? जियो को उस टेलिकॉम टैरिफ ऑर्डर में सुधार से संबंधित मुद्दे से निपटना पड़ सकता है जिसे ट्राई ने साल 2004 में बनाया था। इसके मुताबिक, टेलिकॉम कंपनियां इंटरकनेक्ट यूजर चार्ज से (आईयूसी) या उस चार्ज से जो एक टेलिकॉम कंपनी दूसरी कंपनी को अपने ग्राहकों के कॉल टर्मिनेट करने के लिए देती है, कम टैरिफ नहीं रख सकतीं। आईयूसी रेट अभी 14 पैसे प्रति मिनट है जबकि जियो ने फ्री कॉल्स की घोषणा की है। पढ़ें: 10 डिजिट का नहीं रहेगा आपका मोबाइल नंबर! सूत्रों ने बताया कि जियो अधिकारी जल्द ही टैरिफ प्लान्स को बदल सकते हैं जो ट्राई के टैरिफ ऑर्डर के मुताबिक हो। प्रतिद्वंद्वी कंपनियों ने भी जियो पर फ्री वॉइस कॉल ऑफर कर गलत परंपरा शुरू करने का आरोप लगाया है। हालांकि, सूत्रों का कहना है कि ट्राई को जियो के प्रतिद्वंद्वियों के इस आरोप में दम नहीं दिखा क्योंकि उसे लगता है कि जियो ने अभी-अभी टेलिकॉम सेक्टर में कदम रखा है और उसका मार्केट शेयर बहुत छोटा है। सूत्रों ने कहा, 'यही आरोप अगर किसी दबदबे वाली कंपनी पर लगता तो सही होता।'
नई दिल्ली शाओमी ने पिछले महीने ऐलान किया था कि कंपनी Mi Mix 2 पर काम कर रही है। अब इस कॉन्सेप्ट स्मार्टफोन के फीचर अपडेट्स लीक होने शुरू हो गए हैं। कहा जा रहा है कि Mi Mix 2 में फिंगरप्रिंट सेंसर दिया गया है, जो कि डिस्प्ले के बिल्कुल बीचोबीच है। मोबाइल वर्ल्ड कांग्रेस 2017 में फिंगरप्रिंट तकनीक पर काम करने वाली कंपनी गुडिक्स ने इस इन-डिस्प्ले फिंगरप्रिंट टेक्नॉलजी का खुलासा किया है। हालांकि, कहा जा रहा है कि यह तकनीक ऐपल के आईफोन 8 में भी इन-डिस्प्ले सेंसर व टच आईडी बटन होगा। इसी तरह माना जा रहा है कि गैलक्सी एस8 में होम बटन नहीं होगा। इसका सेंसर संभवत: पीछे की तरफ होगा या आइरिस सेंसर दिया जाएगा। 'गिज़़मोचाइना' ने एक चीनी एनालिस्ट के हवाले से लिखा है कि Mi Mix 2 ऐसा पहला फोन होगा, जो इन-डिस्प्ले सेंसर देगा। इसकी लॉन्चिंग इस साल सितंबर से पहले तक होने की संभावना है। अगर डिस्प्ले पर सेंसर दिया जाता है, तो जाहिर है आइरिस सेंसर की कोई जरूरत नहीं रह जाएगी। इस स्मार्टफोन की बॉडी पूरी तरह सेरमिक होगी। इसका फर्स्ट लुक बेहद आकर्षक और ट्रेंडी है, लिहाजा एमआई लवर्स इस फोन का बेसब्री से इंतजार कर रहे हैं।
क्या आप जानते हैं कि ICE आपकी जान बचा सकती है? हम बर्फ की नहीं बल्कि ICE इन्फर्मेशन की बात कर रहे हैं। यहां ICE का मतलब हुआ- In Case of Emergency. ऐसी इन्फर्मेशन जिसके जरिए लोग इमर्जेंसी के वक्त आपकी मदद कर सकते हैं। हम कभी हादसे के शिकार हो जाएं या फिर अचानक बीमार पड़ जाएं तो हमारा स्मार्टफोन बहुत काम आ सकता है। मान लीजिए कि आप बेसुध पड़े हों या कुछ बताने की हालत में न हों तो उस वक्त आपका फोन बाकी लोगों को बता सकता है कि आपको क्या हुआ है। लोग यह भी पता लगा सकते हैं कि इन हालात में आपके किस परिचित को सूचना देनी चाहिए। यह पूरा काम ICE के जरिए ही किया जा सकता है। सीधे शब्दों मे कहें तो ICE दरअसल इमर्जेंसी इन्फर्मेशन को स्मार्टफोन में रखने का एक तरीका है। ICE इन्फर्मेशन में आप बता सकते हैं कि आपको स्वास्थ्य से जुड़ी क्या समस्या है या फिर कौन सी दवाइयां खा रहे हैं। इससे डॉक्टरों या अन्य मेडिकल स्टाफ को पता चल जाएगा कि आपका इलाज किस तरह से करना है। जानें, आईफोन, ऐंड्रॉयड, विंडोज़ और ब्लैकबेरी फोन्स पर आप कैसे ICE इन्फर्मेशन ऐड कर सकते हैं: iPhone अगर आपके पास आईफोन है तो आप इसमें बड़ी आसानी से इमर्जेंसी कॉन्टैक्ट इन्फर्मेशन और मेडिकल नोट्स ऐड कर सकते हैं। अच्छी बात यह है कि फोन लॉक होने पर भी लोग इन्हें ऐक्सेस कर सकते हैं। यह है तरीका: 1. Apple Health ऐप खोलें। जिन डिवाइसेज में iOS 8 या इसके बाद वाले OS हैं, उनमें यह ऐप प्री-इंस्टॉल्ड मिलेगा। 2. इस ऐप के अंदर Medical ID पर टैप करें। यह ऑप्शन आपको बॉटम राइट कॉर्नर पर दिखेगा। 3. Create Medical ID पर टैप करें। 4. ध्यान दें कि Show When Locked ऑप्शन ऑन हो। अब आप अपनी मेडिकल कंडीशन के बारे में सारी जरूरी जानकारियां भर दीजिए। आप बता सकते हैं कि कौन सी चीजों से आपको एलर्जी है या आप कौन सी दवाइयां ले रहे हैं। अगर आप दवाइयां वगैरह नहीं ले रहे तो खाली छोड़ने के बजाय None या Not Known भर दें। अगर आपने खाली छोड़ा होगा तो डॉक्टर यह सोच सकते हैं कि कहीं किसी दवाई का रिऐक्शन न हुआ हो। 5. कम से कम किसी एक शख्स को इमर्जेंसी कॉन्टैक्ट पर्सन जरूर बनाएं। Contacts ऐप में सेव किसी शख्स के फोन नंबर को ही आप Health App में इमर्जेंसी कॉन्टैक्ट पर्सन बना सकते हैं। 6. Done पर टैप करके सारी जानकारी सेव करें। अब टेस्ट करें कि आपने जो इन्फर्मेशन भरी, वह काम भी कर रही है या नहीं। इसके लिए अपने फोन को लॉक कीजिए। अब इसे वेकअप कीजिए (अनलॉक न करें)। पासकोड स्क्रीन पर आपको ऊपर Emergency लिखा मिलेगा। इस पर टैप करने पर नई स्क्रीन खुलेगी, जिसमें कीपैड होगा और बॉटम में Medical ID लिखा होगा। Medical ID पर प्रेस करें। ऐसा करते ही यह ICE कॉन्टैक्ट को कॉल कर देगा। ध्यान देने वाली बात यह है कि ऐप स्टोर पर भी कुछ ICE ऐप्स मौजूद हैं मगर उन्हें लॉक्ट फोन से ऐक्सेस नहीं किया जा सकता। सिक्यॉरिटी को ध्यान में रखते हुए आपको हमेशा अपना आईफोन पासवर्ड या टचआईडी से लॉक रखना चाहिए। ऐसे में तमाम ICE ऐप्स बेकार साबित होंगे। इसलिए Health App ही इस्तेमाल करें। 2. ऐंड्रॉयड स्मार्टफोन ऐंड्रॉयड स्मार्टफोन्स पर ICE को इस्तेमाल करना थोड़ा जटिल है। ब्रैंड और OS के वर्जन के हिसाब से सेटिंग्स अलग-अलग हो सकती हैं। सबसे पहले फोन की सेटिंग्स में जाएं। यहां पर Lock Screen and Password या Lock Screen and Security पर टैप करें। अंदर आपको Lock Screen Message का ऑप्शन दिखेगा। कुछ डिवाइसेज में Lock Screen ऑप्शंस के अंदर Advances Settings में जाने के बाद Loeck Screen Owner Info या My Information नाम का ऑप्शन नजर आएगा। यहां आप Emergency Contact ऐड नहीं कर पाएंगे, मगर मैन्युअली अपनी मेडिकल कंडीशन की जानकारी और किसी इमर्जेंसी कॉन्टैक्ट का नंबर लिख सकते हैं। इससे कोई भी स्क्रीन लॉक होने की स्थिति में इस इन्फर्मेशन को पढ़ सकता है और आपके इमर्जेंसी कॉन्टैक्ट का नंबर पढ़कर उसे अपने फोन से कॉल कर सकता है। अगर अपने फोन में आप इस तरह की सेटिंग्स न मिलें तो प्ले स्टोर से ICE या In Case of Emergeny सर्च करके सबसे अच्छी रेटिंग वाला ऐप डाउनलोड कर सकते हैं। ऐप को डाउनलोड करने से पहले उसके रिव्यूज़ जरूर पढ़ लें। 3. विंडोज़ स्मार्टफोन विंडोज़ फोन पर किसी Lock Screen App की मदद से यह काम किया जा सकता है। इन ऐप्स से लॉक स्क्रीन पर मेसेज डिस्प्ले होता है। लोग यहां अपनी जानकारी लिखते हैं ताकि गुम हो जाने की स्थिति में लोग फोन को लौटा सकें। मगर बेहतर होगा कि इसका इस्तेमाल ICE इन्फो देने में किया जाए। अगर जगह कम हो तो इमर्जेंसी कॉन्टैक्ट का नाम और फोन नंबर लिख दें। या फिर आप अपनी मेडिकल कंडीशन को लेकर सारी जानकारी एक पेपर पर लिखकर या प्रिंट करके वॉलिट में रख सकते हैं और फोन के लॉक स्क्रीन टेक्स्ट पर कुछ ऐसा लिख सकते हैं कि लोग आपके वॉलिट को खोलकर देखें। 4. ब्लैकबेरी अगर आप ब्लैकबेरी स्मार्टफोन इस्तेमाल कर रहे हैं तो इसमें Security and Privacy के अंदर जाएं। यहां Lock Screen सेटिंग्स में जाकर इमर्जेंसी कॉन्टैक्ट ऐड किया जा सकता है। किसी भी फोन पर ऐसे ऐड करें स्क्रीनलॉक इन्फर्मेशन अगर आपके फोन में ICE इन्फो ऐड करने का ऑप्शन नहीं है और कोई थर्ड पार्टी ऐप भी काम नहीं आ रहा तो एक और आसान तरीका है। अपने स्मार्टफोन पर Notes या कोई भी ऐसा ऐप खोलें, जिसमें टाइप किया जा सकता हो। यहां पर अपनी मेडिकल कंडीशन या फिर इमर्जेंसी कॉन्टैक्ट का नाम और नंबर ऐड कर दें और उसका स्क्रीनशॉट ले लें। अब इस स्क्रीनशॉट को फोन का वॉलपेपर बना लें। इस तरह से कोई भी शख्स आपका फोन लॉक होने पर भी वॉलपेपर को देखकर आपकी मेडिकल कंडीशन वगैरह के बारे में जरूरी जानकारियां जुटा सकता है।
अगर आप पोकेमॉन गो गेम खेलते हैं तो आपके लिए एक अच्छी खबर है। एक स्टडी में दावा किया गया है कि पोकेमॉन गो खेलने से आप 41 दिन एक्स्ट्रा जी सकते हैं। भले ही इस गेम को खेलने में कई तरह के खतरे हैं, मगर स्वास्थ्य की दृष्टि से यह बहुत फायदेमंद है। पढें: भारत में ऐसे डाउनलोड करके खेलें Pokemon Go पोकेमॉन गो में प्लेयर को अपने आसपास पोकेमॉन ढूंढकर उसे पकड़ना होता है। हालांकि पोकेमॉन को पकड़ने के चक्कर में बहुत से लोगों के जख्मी होने के मामले सामने आए हैं, मगर स्टडी का कहना है कि फिजिकल ऐक्टिविटी होने से जीवनकाल में बढ़ोतरी हो सकती है। अमेरिका की स्टैनफर्डी यूनिवर्सिटी और माइक्रोसॉफ्ट के रिसर्चर्स ने पाया है कि पोकेमॉन गो के प्लेयर्स हर रोज औसतन 1,473 कदम ज्यादा चले। यह आंकड़ा सामान्य से 25 फीसदी ज्यादा था। शोधकर्ताओं का कहना है कि 15 से 49 साल की उम्र के लोग अगर रोजना 1000 कदम एक्स्ट्रा चलें तो उनके जीवनकाल के 41.4 दिन बढ़ सकते हैं। स्टडी के लिए 32,000 पोकेमॉन गो प्लेयर्स की ऐक्टिविटी को 3 महीनों तक जायरोस्कोप और ऐक्सलरोमीटर की मदद से ट्रैक किया गया है। टेलिग्राफ के मुताबिक रिसर्चर्स का कहना है कि इस गेम से फिजिकल ऐक्टिविटी बढ़ जाती है। सीधे शब्दों में कहें तो जो लोग आमतौर पर ज्यादा ऐक्टिव नहीं रहते हैं, अगर वे पोकेमॉन गो गेम खेलते हैं तो उनके स्वास्थ्य में सुधार होता है। शोधकर्ताओं ने कहा, 'पहले से ही ऐक्टिव और स्वस्थ लोगों के साथ-साथ कम ऐक्टिव या मोटापे के शिकार लोगों को भी इस गेम से फायदा पहुंचता है।' स्टडी में यह भी पाया गया है कि अन्य हेल्थ ऐप्स के मुकाबले पोकेमॉन गो ज्यादा प्रभावी है। इस गेमिंग ऐप ने कम ऐक्टिव रहने वाले लोगों से हेल्थ ऐप्स की तुलना में ज्यादा ऐक्टिविटी करवाई। इंग्लिश में पढ़ें- Playing Pokemon Go can help you live longer: Study
जापानी कंपनी पैनासॉनिक ने कहा है कि वह अपने स्मार्टफोन्स में Arbo नाम से पर्सनल असिस्टेंट का फीचर ला रहा है। यह फीचर आपके ऐप्स, ईमेल्स और इस्तेमाल करने के पैटर्न को समझकर उसके हिसाब से रोजमर्रा के काम में आपको सुझाव देगा या मदद करेगा। Arbo दरअसल आर्टिफिशल इंटेलिजेंस के फॉर्म्युले पर काम करता है और फोन जितना इस्तेमाल होता है, उसके हिसाब से खुद को ज्यादा स्मार्ट बनाता है। Arbo को शुरुआत में पैनासॉनिक के दो नए फोन एलूगा रे मैक्स और रे एक्स के साथ लाया गया है। दूसरे फेज में कंपनी इसे अपडेट के साथ बाकी हैंडसेट्स के लिए लाने पर विचार कर सकती है। यह देसी भाषाओं में भी आ सकता है। एलूगा रे मैक्स को 11,499 और 12,499 रुपये में लाया गया है। 64 जीबी रॉम वाला मॉडल 32 जीबी वाले से थोड़ा महंगा है। 4 जीबी रैम, 5.2 इंच डिस्प्ले, 16 मेगापिक्सल और 8 मेगापिक्सल सेल्फी कैमरे, ऐंड्रॉयड मार्शमैलो और ऑक्टा कोर प्रोसेसर एलूगा रे मैक्स के फीचर हैं। रे एक्स को 8999 रुपये में लाया गया है, इसमें 3 जीबी रैम, 5.5 इंच डिस्प्ले, 4000 मिली एंपियर बैटरी, क्वॉड कोर प्रोसेसर जैसे फीचर हैं। ये डिवाइस फ्लिपकार्ट पर बिक्री के लिए आएंगे।
नई दिल्ली महीनों से चांद पर कोई चर्चा नहीं हो रही थी, लेकिन अब ऑलनाइन शॉपिंग साइट ऐमजॉन ने इसे चर्चा में ला दिया है। कुछ दिन पहले 'स्पेसएक्स' के बॉस ऐलन ने ऐलान किया था कि वह कुछ ग्राहकों को चांद राउंड ट्रिप पर भेजेंगे। अब ऐमजॉन के बॉस जेब बेजस ने कहा है कि वह चांद तक सामान की डिलिवरी करेंगे। बेजस ने कहा कि नासा को प्राइवेट सेक्टर्स को चांद पर एंट्री देने के लिए कमर्शल लूनर कार्गो डिलिवरी सर्विस शुरू करनी होगी। उन्होंने कहा, 'साल 2020 तक मैं चाहता हूं कि लगभग 4,500 किलो सामान एक बार में चांद पर पहुंचाने की व्यवस्था शुरू हो सके।' बेजस ने कहा, 'कुल मिलाकर बात यह है कि हमें चांद पर बस्ती बसाना और सामान भेजना शुरू करना है। यही वक्त है जब अमेरिका न सिर्फ चांद पर जाए, बल्कि वहां रुके भी।' बेजस ने कहा कि चांद पर स्थायी तौर पर बसना एक कठिन काम है, लेकिन वहां रहने के लिए लोग काफी उत्साहित भी होंगे।' नासा और यूएस प्रेजिडेंट डॉनल्ड ट्रंप को यह ब्यौरा वाइट पेपर पर भेज दिया गया है। अगर दोनों के बीच सहमति बनती है, तो जल्द ऐमजॉन सीधे स्पेसएक्स से टक्कर लेगा और चांद पर डिलिवरी शुरू करेगा। बेजस ने कहा कि साउथ पोल पर शैकल्टर क्रैटर के पास डिलिवरी सर्विस का स्पॉट स्थापित किया जाएगा।
मार्केट में आज तमाम कंपनियों के टैब उपलब्ध हैं। कुछ टैब में आपको जहां अच्छा कीबोर्ड मिलता है, वहीं कुछ कंपनियां डेस्कटॉप स्टाइल एक्सपीरियंस ऑफर करती हैं, जिससे आप लैपटॉप की जरूरत को काफी हद तक पूरा कर सकते हैं। ऐपल के बड़े आईपैड प्रो, ऐंड्रॉयड गूगल पिक्सल और सैमसंग के टैब समेत कई कंपनियों के डिवाइस मार्केट में आ रहे हैं। ऐसे में परफॉर्मेंस, बैटरी लाइफ और स्क्रीन क्वॉलिटी के दम पर किसी लैपटॉप को परखना काफी मुश्किल भरा है। आपकी इसी परेशानी को दूर करने के लिए हम यहां ऐसे ही कुछ बेहतरीन टैब्स के बारे में जानकारी दे रहे हैं... आईपैड प्रो 9.7 मार्केट में मौजूद आईपैड प्रो 9.7 अभी तक का बेस्ट टैब है। छोटी स्क्रीन और पावरफुल हार्डवेयर इसे खास बनाता है। बड़े आईपैड प्रो के मुकाबले यह डिवाइस काफी पावरफुल है। इसमें स्मार्ट कीबोर्ड और पेंसिल सपोर्ट की फैसिलटी भी है। टैब में आ रहे चार स्पीकर का साउंड अच्छा है। इसमें एपल ऑफिस स्वीट का फ्री ऐक्सेस है, जो काफी मददगार है। आईपैड मिनी 4 अगर आप सात इंच वाला टैब खरीदना चाहते हैं तो इस साइज में आईपैड मिनी 4 सही चॉइस होगा। अगर आपको ऐपल आईपैड एयर 2 और आईपैड प्रो का लुक पसंद है तो हम आपको बता दें कि इसका साइज बड़ा है। ऐसे में आईपैड मिनी 4 आपके लिए बेस्ट ऑप्शन हो सकता है क्योंकि यह काफी स्टाइलिश और पोर्टेबल है। हालांकि इसमें आपको पेंसिल सपोर्ट का फीचर नहीं मिलेगा। सैमसंग गैलक्सी टैब एस 2 यह अभी तक का सैमसंग का बेस्ट टैब है। मार्केट में यह टैब 8 इंच और 9.7 इंच के वैरिएंट में उपलब्ध हैं। सुपर एमोलेड स्क्रीन में रीडिंग और वेब सर्फिंग बड़ी आसानी से की जा सकती है। ऐसी उम्मीद है कि मार्केट में टैब एस2 की कीमत में कमी आ सकती है क्योंकि कंपनी ने मार्केट में नया गैलक्सी टैब एस3 उतार दिया है। आसुस जेनपैड 3S 10 डिजाइन के मामले में आसुस के इस टैब की सीधी टक्कर एपल से है। टैब की स्क्रीन काफी शार्प और ब्राइट है। हालांकि ऐपल के स्टैंडर्ड के मुताबिक आसुस के जेनपैड की बैटरी लाइफ और बिल्ड क्वॉलिटी को एपल के डिवाइस से कंपेयर नहीं किया जा सकता। अगर आप कम कीमत पर बड़ी स्क्रीन लेना चाहते हैं तो यह आपके लिए एक ऑप्शन हो सकता है। गूगल पिक्सल सी गूगल पिक्सल सी ऐंड्रॉयड के बेस्ट टैब में से एक है। टैब का डिजाइन काफी प्रीमियम है और इसका डिसप्ले भी शानदार है। आप इसमें कीबोर्ड को भी अटैच कर सकते हैं। हालांकि कीबोर्ड को अटैच करने से आपको पूरे तौर पर लैपटॉप का रिप्लेसमेंट तो नहीं मिलेगा, लेकिन इससे आपको टाइपिंग करने में काफी सहूलियत होगी।
जियोनी ने अपने नए स्मार्टफोन Gionee A1 की कीमत बता दी है। कंपनी ने इसका दाम 19,999 रुपये रखा है। पिछले दिनों जियोनी ने यह स्मार्टफोन भारत में लॉन्च किया था मगर उस वक्त कीमत का खुलासा नहीं किया था। जियोनी A1 के लिए 31 मार्च से ऑफलाइन रीटेलर्स के जरिए प्री-बुकिंग शुरू होगी। यह ग्रे, गोल्ड और ब्लैक कलर वेरियंट्स में उतारा गया है। प्री-बुक करवाने वाले यूजर्स को इसकी 2 साल की वॉरन्टी मिलेगी। वे जेबीएल हेडफोन या स्विस मिलिटरी ब्लूटूथ स्पीकर में एक को फ्री पा सकते हैं। स्मार्टफोन कब से उपलब्ध होगा, इस बारे में कंपनी ने अभी तक कोई जानकारी नहीं दी है। स्मार्टफोन के लॉन्चिंग इवेंट में कंपनी ने कहा था कि बाद में इसे ऐमजॉन इंडिया से भी खरीदा जा सकेगा। जियोनी A1 कंपनी का पहला स्मार्टफोन है जो ऐंड्रॉयड 7.0 नॉगट पर रन करता है। इस ड्यूल-सिम स्मार्टफोन में 5.5 इंच का फुल HD डिस्प्ले लगा है, जिसका रेजलूशन 720 x 1280 पिक्सल है। इसमें मीडियाटेक हीलियो P10 प्रोसेसर के साथ 4GB रैम लगाई गई है। इंटरनल मेमरी 64 जीबी है और 128 जीबी तक का माइक्रोएसडी कार्ड इसमें लगाया जा सकता है। जियोनी A1 की खासियत है इसमें लगा 16 मेगापिक्सल फ्रंट कैमरा, जिसका अपर्चर f/2.0 है। इसमें 5P लेंस और सेल्फी फ्लैश भी है। इसका बैक कैमरा 13 मेगापिक्सल है, जिसमें ऑटोफोकस दिया गया है। सेल्फी बेहतर आए, इसके लिए इसमें Bokeh सेल्फी फीचर दिया गया है जिससे बैकग्राउंड को ब्लर किया जा सकता है। इस स्मार्टफोन में फिंगरप्रिंट सेंसर लगा है जो होमबटन का काम भी करता है। कनेक्टिविटी की बात करें तो यह 4G VoLTE, 3G, वाई-फाई, ब्लूटूथ और जीपीएस सपॉर्ट करता है। फोन में 4100 mAh बैटरी लगी है।
MWC 2017 में गूगल ने ऐलान किया था कि वह अपने डिजिटल वॉइस असिस्टेंट को ऐंड्रॉयड मार्शमैलो और नॉगट डिवाइसेज के लिए जारी करने की योजना बना रहा है। अब कंपनी ने ऐलान किया है कि Google Assistant को गुरुवार से ही उन ऐंड्रॉयड डिवाइसेज के लिए जारी कर दिया गया है, जिनपर यह काम कर सकता है। गूगल असिस्टेंट को सबसे पहले अमेरिका के ऐंड्रॉयड यूजर्स को जारी किया जाएगा। इसके बाद ऑस्ट्रेलिया, कनाडा और यूके का नंबर आएगा। कंपनी ने अपने ब्लॉग में लिखा है, 'ऐंड्रॉयड 7.0 नॉगट और 6.0 मार्शमैलो पर चलने वाले स्मार्टफोन्स को गूगल प्ले सर्विसेज के साथ यह मिलना शुरू हो जाएगा।' यूजर्स को गूगल असिस्टेंट को अलग से डाउनलोड नहीं करना होगा। कंपनी जिन डिवाइसेज के लिए इसे जारी करेगी, उनमें अपने आप यह आ जाएगा। गूगल असिस्टेंट Google Search को हटा देगा। इसे लॉन्च करने के लिए होम बटन को देर तक प्रेस करना होगा। लंबे समय से कहा जा रहा था कि गूगल असिस्टेंट को कंपनी अन्य ऐंड्रॉयड स्मार्टफोन्स के लिए भी जारी कर सकती है। इसे गूगल ने अपने पिक्सल स्मार्टफोन्स के साथ लॉन्च किया था। यूजर्स और आलोचकों से मिले पॉजिटिव फीडबैक के बाद ही कंपनी ने इसे अन्य ऐंड्रॉयड स्मार्टफोन्स के लिए जारी करने का फैसला लिया है।
ताइवान की स्मार्टफोन कंपनी Asus ने नया स्मार्टफोन Zenfone Live लॉन्च किया है। इस स्मार्टफोन को सेल्फी के शौकीनों के लिए पेश किया गया है। Asus Zenfone Live की खासियत है रियल टाइम ब्यूटिफिकेशन फीचर से लैस कैमरा। जानें, क्या हैं अन्य फीचर्स: आसुस जेनफोन लाइव में कंपनी का नया ब्यूटीलाइव ऐप डाला गया है जो लाइव स्ट्रीमिंग ब्यूटिफिकेशन ऐप है। कंपनी का दावा है कि यह रियल टाइम पर ब्यूटिफिकेशन कर सकता है। जेनफोन लाइव में बिल्ट-इन MEMS माइक्रोफोन्स हैं जो अपने आप बैकग्राउंड नाइज़ को खत्म कर देते हैं। इस ऐप को फेसबुक, यूट्यूब और अन्य स्ट्रीमिंग ऐप्स के साथ भी इंटिग्रेट किया जा सकता है। आसुस जेनफोन लाइव (ZB501KL) में 5 इंच का HD IPS डिस्प्ले लगा है, जिसका रेजॉलूशन 720 x 1280 पिक्सल्स है। स्क्रीन-टु-बॉडी रेशो 75 पर्सेंट है और डिस्प्ले में ब्लूलाइट फिल्टर फीचर भी है। यह स्मार्टफोन ऐंड्रॉयड 6.0 मार्शमैलो पर आधारित ZenUI 3.5 पर रन करता है। इसमें क्वॉड कोर क्वॉलकॉम प्रोसेसर लगा है, मगर चिपसेट की जानकारी नहीं दी गई है। रैम 2 जीबी है और स्टोरेज के आधार पर दो वैरियंट्स हैं- 16GB और 32GB. 128 जीबी तक का माइक्रोएसडी कार्ड भी लगाया जा सकता है। 2 साल के लिए यूजर्स को गूगल ड्राइव की 100GB स्टोरेज फ्री मिलेगी। यह ड्यूलसिम स्मार्टफोन 4G LTE सपॉर्ट करता है। दोनों सिम कार्ड्स पर 4G इस्तेमाल किया जा सकता है मगर एक वक्त पर एक ही डिवाइस पर 4G चलेगा। स्मार्टफोन का बैक कैमरा 13 मेगापिक्सल और फ्रंट कैमरा 5 मेगापिक्सल है। स्मार्टफोन में 2650mAh बैटरी लगी है, जिसे हटाया नहीं जा सकता। आसुस जेनफोन लाइव को शिमर गोल्ड, रोज़ पिंक और नेवी ब्लैक कवर्स में लॉन्च किया गया है। इसकी कीमत कितनी होगी और कब से बिक्री शुरू होगी, इस बारे में अभी कोई जानकारी नहीं दी गई है।
ऐपल ने हाल ही में लाल रंग के iPhone 7 और iPhone 7 Plus लॉन्च किए हैं। ब्राइट चेरी रेड कलर के इन आईफोन्स पर (PRODUCT)RED की ब्रैंडिंग है। क्या आप जानते हैं कि इसका मतलब क्या है? (PRODUCT)RED दरअसल (RED) नाम के इनिशिटिव का ब्रैंड है। (RED) दुनिया से HIV/AIDS के खात्मे के लिए अभियान चलाता है। (PRODUCT)RED ब्रैंड के जरिए वह प्राइवेट सेक्टर के साथ पार्टनरशिप करता है। कंपनियां (PRODUCT)RED ब्रैंडिंग के साथ स्पेशल प्रॉडक्ट्स लॉन्च करती हैं और उनकी बिक्री से होने वाले फायदे का एक हिस्सा Global Fund को दे देती हैं। Global Fund का मालिकाना हिस्सा (RED) के पास ही है। Global Fund अफ्रीका में सहारा मरूस्थल और इसके आसपास के इलाकों में HIV और एड्स की रोकथाम में जुटा है। गौरतलब है कि पूरी दुनिया के 70 फीसदी HIV/AIDS पीड़ित इसी इलाके में हैं। Global Fund लोगों में जागरूता लाने, टेस्ट करने और गर्भवती माताओं से शिशुओं में इसे फैलने से रोकने पर फोकस करता है। (PRODUCT) RED वाले इन खास आईफोन्स की बिक्री से होने वाली कमाई को ऐपल को चैरिटी में दे देगा, मगर उसने यह नहीं बताया है कि Global Fund को कितना हिस्सा दिया जाएगा। भारत की बात करें तो यहां इन स्पेशल एडिशन वाले आईफोन्स को अप्रैल में लॉन्च किया जाएगा। iPhone 7 (प्रॉडक्ट) रेड का 128 जीबी वेरियंट 70,000 रुपये में खरीदा जा सकेगा और इसके 256 जीबी वेरियंट की कीमत 80 हजार रुपये होगी। iPhone 7 Plus (प्रॉडक्ट)रेड स्पेशल एडिशन का 128जीबी वेरियंट 82 हजार रुपये और 256 जीबी वेरियंट 92,000 रुपये में खरीदा जा सकेगा।
नई दिल्ली आने वाले दिनों में जीमेल, वॉट्सऐप, स्नैपचैट और यहां तक कि ऐमजॉन जैसी ई-कॉमर्स कंपनियों को यूजर्स की इन्फर्मेशन जमा करने रखनी पड़ सकती है। इस बारे में सरकार टेक्नॉलजी इंटरमीडियरीज के लिए नया नियम बनाने की तैयारी में है। हालांकि, इसका जोरदार विरोध हो सकता है। सरकार अब इन्फर्मेशन टेक्नॉलजी ऐक्ट के सेक्शन 6C के लिए नियमों का ड्राफ्ट बनाने की तैयारी में है। इस मकसद के लिए एक कमिटी बनाई गई है। हाल में बनी कमिटी के तीन सदस्यों के मुताबिक, नियमों में बताया जाएगा कि किस तरह का डेटा किस फॉरर्मैट में कितने समय के लिए रखा जाना है। नियम इसलिए तैयार किए जा रहे हैं, ताकि लॉ-एन्फोर्समेंट एजेंसियां जरूरत पड़ने पर सूचनाएं हासिल कर सकें। सूचनाओं का साझा करने के मुद्दे पर विदेशी कंपनियों और भारत सरकार के बीच विवाद रहा है। एक्सपर्ट्स का कहना है कि वॉट्सऐप जैसी कंपनियों के लिए यह नियम लागू करना मुश्किल हो सकता है, क्योंकि वह एंड-टु-एंड एनक्रिप्शन का दावा करती है। स्नैपचैट को भी मुश्किल होगी। इसमें मेसेज कुछ सेकंड के भीतर ही गायब हो जाते हैं और ये कंपनी के सर्वर्स पर भी स्टोर नहीं होते। डेटा स्टोरेज की कॉस्ट काफी ज्यादा होने और भारतीय नियमों से संचालित नहीं होने के कारण कंपनियां भी इसका विरोध कर सकती हैं। इस सिलसिले में बनाई गई कमिटी की अगुवाई इलेक्ट्रॉनिक्स ऐंड आईटी मिनिस्ट्री के अडिशनल सेक्रेटरी अजय कुमार कर रहे हैं। इसमें होम मिनिस्ट्री, टेलीकॉम डिपार्टमेंट, पर्सनल ऐंड ट्रेनिंग डिपार्टमेंट, नैस्कॉम, इंटरनेट सर्विस प्रोवाइडर एसोसिएशन ऑफ इंडिया (आईएसपीएआई) से भी एक-एक मेंबर हैं। साथ ही, साइबर लॉ के एक्सपर्ट वकील और इलेक्ट्रॉनिक्स ऐंड आईटी मिनिस्ट्री के कुछ अफसरों को इसमें रखा गया है। कमिटी की पहली बैठक सितंबर के आखिरी हफ्ते में हुई। कमिटी के एक मेंबर ने नाम जाहिर नहीं किए जाने की शर्त पर बताया, 'यह बेहद पेचीदा मसला है। मोबाइल ऐप्स और ओवर द टॉप सर्विस प्रोवाइडर्स की समझ की कमी से यह मसला और उलझ सकता है।' उनके मुताबिक, ज्यादातर टेक्नॉलजी कंपनियां अमेरिका बेस्ड हैं। सूचनाओं को साझा करने को लेकर उनका हमेशा सरकार से टकराव रहा है। उन्होंने कहा, 'बात अगर राष्ट्रीय सुरक्षा की भी हो, तो इनमें से कितनी कंपनियां भारतीय सुरक्षा तंत्र को लेकर जवाबदेह हैं? हमें यह भी पता है कि एपल ने किस तरह से अमेरिकी जांच एजेंसी एफबीआई की एक फोन को अनलॉक करने की मांग ठुकरा दी थी।' गूगल और फेसबुक ने इस मामले में टिप्पणी करने से मना कर दिया। सुप्रीम कोर्ट के वकील और साइबर लॉ एक्सपर्ट पवन दुग्गल का कहना था कि सेक्शन का ड्राफ्ट काफी व्यापक है। उन्होंने कहा, 'इससे काफी हद तक चीजों को संतुलित करने की बात है और यह देखना दिलचस्प होगा कि कमिटी क्या तय करती है।'
चीन की स्मार्टफोन कंपनी शाओमी ने अपने प्रॉडक्ट्स की रेंज का विस्तार करते हुए पिछले दिनों कई स्मार्ट प्रॉडक्ट्स लॉन्च किए हैं। कंपनी LED लाइट्स, प्रेशर कुकर और वॉटर प्यूरिफायर तक लॉन्च कर चुकी है। पिछले साल कंपनी ने सेल्फी स्टिक लॉन्च की थी और अब उसने खास प्रॉडक्ट लॉन्च किया है, जिसे इस सेल्फी स्टेक का अगला वर्जन कहा जा सकता है। Xiaomi ने Mi Selfie Stick Tripod नाम की खास सेल्फी स्टिक लॉन्च की है जो जरूरत पड़ने पर ट्राइपॉड में बदल जाती है। वीबो पर जारी किए गए इस प्रॉडक्ट की खास बात यह है कि सेल्फी स्टिक के साथ-साथ अलग से ट्राइपॉड उठाने की जरूरत नहीं होगी। इसमें एक ब्लूटूथ रिमोट कंट्रोल भी है, जिसे हचाया जा सकता है। अगर आप दूर से सेल्फी लेना चाहते हैं तो सेल्फी स्टिक को ट्राइपॉड बनाकर इस रिमोट से फोटो खींच सकते हैं। Xiaomi Mi Selfie Stick Tripod को काले और सफेद रंग के वैरियंट्स में लॉन्च किया गया है। फोल्ड होने पर यह छोटी सी स्टिक बन जाती है जिसे कहीं भी आसानी से उठाया जा सकता है। वजन भी 155 ग्राम ही है। Mi Selfie Stick Tripod का रिमोट ब्लूटूथ आधारित है और यह ऐंड्रॉयड 4.3 या इसके बाद के वर्जन्स और iOS 5.0 और इसके बाद के वर्जन वाले स्मार्टफोन्स के साथ पेयर किया जा सकता है। ट्राइपॉड ऐल्यूमिनियम से बना है और इसे आउटडोर में इस्तेमाल किया जा सकता है। चीन में इसे 89 युआन (करीब 900 रुपये) में लॉन्च किया गया है। भारत या अन्य मार्केट्स में इसे लॉन्च करने को लेकर कंपनी की योजनाओं की जानकारी अभी नहीं मिल पाई है।
मुंबई प्रधानमंत्री नरेंद्र मोदी के स्किल इंडिया अभियान को माइक्रोसॉफ्ट का बड़ा साथ मिला जब कंपनी ने ऐलान किया है कि वह 'Project Sangam' नाम से नया प्लैटफॉर्म ला रही है। माइक्रोसॉफ्ट के सीईओ सत्या नाडेला ने यहां फ्यूचर डिकोडेड कॉन्फ्रेंस में ऐलान किया कि वह LinkedIn को अब मिडल लेवल की नौकरियों में स्किल डिवेलपमेंट से जोड़ते हुए नए तौर पर ला रहे हैं। अभी तक लिंक्डइन को ऐसा प्रफेशनल प्लैटफॉर्म माना जाता था जिसमें वाइट कॉलर जॉब्स यानी प्रफेशनल्स लोग ज्यादा जुड़े होते थे। प्रॉजेक्ट संगम से यह स्किल से जुड़े छोटे और मझले लेवल के स्तर पर लोगों को नौकरियां और ट्रेनिंग दिलाने वाला प्लैटफॉर्म भी बनेगा। इसे जब लॉन्च किया गया तो इसके साथ उन्हें आंध्र प्रदेश सरकार की साझेदार मिली, लेकिन माना जा रहा है कि इसमें आने वाले दिनों में और भी सरकारी और प्राइवेट कंपनियां और एजेंसियां जुड़ेंगी। माइक्रोसॉफ्ट के अधिकारियों के मुताबिक प्रॉजेक्ट संगम के साथ स्किल डिवेलपमेंट की ट्रेनिंग देने वाली कंपनियां जुड़ेंगी, जब लोग यहां से ट्रेनिंग लेंगे तो लिंक्डइन पर उनका प्रोफाइल खुद तैयार हो जाएगा। आधार के जरिए eKYC से भी कनेक्ट किया जाएगा ताकि लोगों के फोन नंबर और बाकी जानकारियां सीधे कनेक्ट हो जाएं। जैसे जैसे लोग ट्रेनिंग लेंगे, उनका प्रोफाइल खुद अपग्रेड होता चला जाएगा। प्रॉजेक्ट संगम में जहां एक तरफ स्किल ट्रेनिंग देने वाली कंपनियां और इनसे ट्रेनिंग पा रहे लोग लिंक्डइन से जुड़ेंगे, वहीं दूसरी तरफ वे कंपनियां इसका हिस्सा बनेंगी जिन्हें इस तरह ट्रेनिंग पाए लोगों की जररूत है। जैसे ही नौकरी के हिसाब से लोगों का प्रोफाइल मैच होगा, उम्मीदवार को इसका मेसेज चला जाएगा। इस तरह कंपनियों को प्लैटफॉर्म मिलेगा जहां से वे जरूरत के हिसाब से कैंडिडेट ले सकती है और स्किल पा रहे लोगों को खुद को ट्रेन करते हुए अपने बायो डेटा को बाजार के हिसाब से अपडेट करने का मौका मिलेगा। वाइट कॉलर जॉब वाली कैटिगिरी के लिए लिंक्डइन का प्रफेशनल वर्जन है ही। माइक्रोसॉफ्ट के मुताबिक आबादी का एक बड़ा हिस्सा ऐसी सहूलियत से दूर है, Project Sangam उन्हें इस प्लैटफॉर्म पर लाएगा जहां वे खुद को ट्रेन करते हुए अपने स्किल के हिसाब से नौकरी पा सकें, यानी यह संगम होगा, कैंडिडेट, उसके स्किल और नौकरियों के क्षेत्र का। इसमें सरकारी और निजी क्षेत्र दोनों की भागीदारी से लोगों के लिए कई मौके खुलेंगे।
नई दिल्ली गूगल अपने पिक्सल स्मार्टफोन्स का अगला वर्जन इस साल के आखिर में लॉन्च करेगा। कंपनी के सीनियर वाइस प्रेजिडेंट रिक ऑस्टरलो ने स्पेन के बार्सिलोना में MWC 2017 में यह जानकारी दी। Google Pixel 2 स्मार्टफोन्स प्रीमियम सेगमेंट में ही लॉन्च होंगे। कुछ मीडिया कर्मियों के साथ हुई बातचीत में ओस्टरो ने कहा कि गूगल पिक्सल और पिक्सल XL की अगली जेनरेशन के स्मार्टफोन्स इसी साल लॉन्च होंगे। उन्होने कहा, 'इंडस्ट्री में हर साल फोन लॉन्च करने की परंपरा है ऐसे में हम भी इसे फॉलो करेंगे।' उन्होंने लॉन्चिंग डेट की जानकारी नहीं दी। रिक ने कहा, 'आप यह मान लीजिए कि इसी साल फोन लॉन्च होंगे मगर मैं अभी डेट नहीं बता सकता।' गूगल पिक्सल और पिक्सल XL को कंपनी ने पिछले साल अक्टूबर में लॉन्च किया था, ऐसे में माना जा सकता है कि इस साल भी नए स्मार्टफोन्स को इसी दौरान लॉन्च किया जाएगा। इस स्मार्टफोन्स का मुकाबला आईफोन के अपकमिंग स्मार्टफोन्स से होगा। रिक ने यह भी बताया कि गूगल का सस्ते पिक्सल स्मार्टफोन्स लाने का कोई इरादा नहीं है। उन्होंने कहा कि ये प्रीमियम ही होंगे। यह जानकारी भी नहीं दी गई कि इन स्मार्टफोन्स को गूगल खुद बनाएगा या फिर किसी कंपनी से टाइ-अप करेगा। पिछले दिनों सामने आई जानकारी के मुताबिक पिक्सल 2 में ग्लास का बैक पैनल होगा और किनारे गोलाई लिए हुए होंगे। कैमरा मॉड्यूल सेंटर में होगा और उसके नीचे फिंगरप्रिंट सेंसर लगा होगा। फोन में यूएसबी टाइप-सी भी हो सकता है। टॉप पर 3.5mm जैक लगा होगा। फोन में 5 इंच का 2K डिस्प्ले होगा और रैम 6जीबी होगी। इंग्लिश में पढ़ें: Google Pixel 2 to launch later this year, says exec
शाओमी का स्मार्टफोन Redmi Note 4 अब Mi.com से प्री-ऑर्डर किया जा सकेगा। कंपनी ने फ्लैश सेल मॉडल को छोड़ते हुए अब इस स्मार्टफोन को अपनी वेबसाइट के जरिए प्री-ऑर्डर के जरिए बेचने की योजना बनाई है। Mi.com पर रेडमी नोट 4 को 31 मार्च दोपहर 12 बजे से प्री-ऑर्डर किया जा सकेगा। कंपनी का कहना है कि ऑनलाइन पेमेंट करने के 5 दिन के अंदर स्मार्टफोन को शिप कर दिया जाएगा। इसमें कैश ऑन डिलिवरी का कोई ऑप्शन नहीं है। शिप होने से पहले ऑर्डर को कैंसल किया जा सकता है और एक यूजर एक ही स्मार्टफोन ऑर्डर कर सकता है। तस्वीरों में: Redmi Note 4 के स्पेसिफिकेशंस जानें कुछ दिन पहले शाओमी ने रेडमी नोट 4 की ऑफलाइन सेल करने का ऐलान किया था। अभी तक कंपनी भारत में 10 लाख रेडमी नोट 4 बेच चुकी है। यह बिक्री फ्लैश-सेल्स के जरिए हुई है, जिनमें कुछ ही सेकंड्स में स्मार्टफोन आउट-ऑफ-स्टॉक हो जाता था। ऐसे में माना जा रहा है कि ऑफलाइन सेल और प्री-ऑर्डर में भी कंपनी को भारी डिमांड देखने को मिलेगी। खरीददारों में ज्यादा तादाद उन लोगों की हो सकती है, जो फ्लैश सेल में इसे नहीं खरीद पाए। रिव्यू: जानें, कैसा है Xiaomi Redmi Note 4 फिलहाल कंपनी रेडमी नोट 4 के लिए ही प्री-ऑर्डर लेगी। पिछले दिनों लॉन्च हुआ रेडमी 4A फ्लैश सेल के जरिए ही बिकेगा। इसकी अगली सेल 30 मार्च को है। ऐमजॉइन इंडिया और Mi.com ने इसकी पहली सेल में 4 मिनट के अंदर ढाई लाख यूनिट्स बेचने का दावा किया था।
अनुपम सक्सेना कम कीमत में हाई-एंड स्मार्टफोन बेचने के लिए प्रसिद्ध चीन की कंपनी शाओमी (Xiaomi) आखिरकार भारत आ गई। कंपनी ने भारत में Mi 3 लॉन्च के साथ अपनी शुरुआत की। कंपनी के इस फ्लैगशिप स्मार्टफोन में नेक्सस 5 जैसे स्मार्टफोन को टक्कर देने वाले हाई-एंड हार्डवेयर लगे हैं, लेकिन इसकी कीमत उससे करीब आधी है। क्या पैसा-वसूल के मामले में यह सबसे अच्छा स्मार्टफोन है? देखते हैं शाओमी Mi 3 के इस रिव्यू में... ऐसे और रिव्यू तुरंत पाने के लिए हमें ट्विटर @NbtTech पर फॉलो करें। डिब्बे में शाओमी Mi 3 एक बहुत साधारण डिब्बे में आता है, जिसमें स्मार्टफोन के अलावा एक चार्जर और यूएसबी केबल है। इसके साथ इयरफोन या केस नहीं मिलता, जिससे कंपनी को इसकी कीमत कम रखने में मदद मिलती है। ऐसा लगता है कि कंपनी इन दोनों अक्सेसरीज़ को अलग से बेचेगी। रिव्यू के लिए आए हमारे यूनिट के साथ चाइनीज़ चार्जर था, जो ज्यादातर भारतीय प्लग पॉइंट्स में नहीं लगता है। शायद शाओमी बिक्री वाले फोन के साथ इसकी जगह दूसरे चार्जर दे। बिल्ड और डिज़ाइन शाओमी Mi 3 एक प्रीमियम स्मार्टफोन जैसा दिखता और महसूस होता है। इसमें ऐल्युमिनियम-मैग्नीशियम अलॉय फ्रेम है, जिस पर थर्मल ग्रेफाइट की 3 लेयर्स की कोटिंग है। बढ़िया क्वॉलिटी वाले प्लास्टिक का बैक पैनल है। इसमें फुल एचडी डिस्प्ले है। पिछले हिस्से में मेटल फिनिश है, जो इतने अच्छे से की गई है कि यह अंदाजा लगाना मुश्किल हो जाता है कि यह वाकई में प्लास्टिक से बना है। अपने इस्तेमाल में हमने पाया कि पिछले हिस्से पर दाग-धब्बे आसानी से नहीं लगते और खरोचें आसानी से नहीं दिखतीं। यह स्मार्टफोन 8.1 मिलीमीटर मोटा है, लेकिन 145 ग्राम वजन के साथ ज्यादा भारी नहीं है। इसके बड़े आकार (खास तौर पर लंबाई) के बावजूद इसे लेकर चलना आसान है। अपने घुमावदार कोनों की वजह से यह हमें नोकिया N9 और नोकिया लूमिया 800 की याद दिलाता है। फोन के दाएं किनारे पर पावर और वॉल्यूम बटन हैं, जबकि बायां किनारा खाली है। निचले हिस्से में स्पीकर की जाली और माइक्रो-यूएसबी पोर्ट है, जबकि 3.5 मिलीमीटर हेडसेट जैक और सिम कार्ड ट्रे ऊपरी हिस्से में हैं। इस फोन में एक ही सिम कार्ड लगता है, वह भी रेग्युलर साइज का। तो अगर आपके पास नैनो या माइक्रो-सिम कार्ड है, तो आपको एक अडॉप्टर की जरूरत पड़ेगी। इसमें डिस्प्ले के ठीक नीचे नैविगेशन के लिए 3 कपैसिटिव बटन हैं। डिस्प्ले के ठीक ऊपर 2 मेगापिक्सल का फ्रंट कैमरा है। इस फोन के कोने घुमावदार नहीं हैं। कोने थोड़े शार्प हैं, लेकिन उससे इसके इस्तेमाल पर कोई फर्क नहीं पड़ता। पीछे की तरफ ऊपरी हिस्से में बाईं ओर ड्यूल-एलईडी फ्लैश के साथ 13 मेगापिक्सल का कैमरा है। कुल मिलाकर शाओमी Mi 3 बढ़िया बनावट और बढ़िया डिजाइन वाला ऐसा फोन है, जो टिकाऊ है और इस्तेमाल करने में बढ़िया लगता है। डिस्प्ले शाओमी Mi 3 में शार्प या एलजी का बनाया हुआ 5 इंच का फुल एचडी (1080p, 441ppi, 16:9) आईपीएस एलसीडी डिस्प्ले है। डिस्प्ले की ब्राइटनेस और कलर रेंडरिंग ने हमें बहुत प्रभावित किया। यह फोन कलर टेम्परेचर के लिए 3 मोड (वॉर्म, स्टैंडर्ड और कूल) और सैचुरेशन के लिए 2 मोड (ब्रिटियंट और स्टैंडर्ड) हैं। टेक्स्ट और पिक्चर बढ़िया दिखते हैं। व्यूइंग ऐंगल्स भी काफी अच्छे हैं। टच सेंसिटिविटी भी बहुत अच्छी है और कंपनी का दावा तो यह है कि आप भीगे हाथ से फोन इस्तेमाल कर सकते हैं। आप सेंसिटिविटी और बढ़ाने के लिए ग्लव मोड ऑन कर सकते हैं। लेकिन स्क्रीन हमें बहुत रिफ्लेक्टिव लगी, जिसकी वजह से इस पर धूप में पढ़े जाने की क्षमता कम हो जाती है। हालांकि कंपनी ने अपने ऑफिशल स्पेसिफिकेशंस वाले पेज पर इसका जिक्र नहीं किया है, लेकिन इसके डिस्प्ले में गरिला ग्लास प्रोटेक्शन है। सॉफ्टवेयर शाओमी Mi 3 ऐंड्रॉयड के बहुत बदले हुए वर्ज़न MIUI पर चलता है। अगर आप ऐंड्रॉयड के दीवाने हैं और अपने फोन पर अलग-अलग ROM इस्तेमाल करते रहे हैं, तो आप MIUI से परिचित होंगे। यह ROM कई ऐंड्रॉयड फोन और टैबलट के लिए उपलब्ध है। हालांकि MIUI ऐंड्रॉयड 4.4 किटकैट पर आधारित है, लेकिन यह बहुत अलग दिखता है। यहां तक कि कुछ लोगों को MIUI और iOS कुछ-कुछ एक जैसे लगते हैं क्योंकि MIUI का वैसा ही नैविगेशन स्ट्रक्चर है। इसके यूज़रफेस में ऐप ड्रॉअर नहीं है और ऐप आइकन्स व विजेट्स होम स्क्रीन्स पर हैं। यूनिफाइड होम स्क्रीन-ऐप लॉन्चर स्टाइल उन लोगों के लिए यूज़र-फ्रेंडली है, जिन्होंने पहले ऐंड्रॉयड फोन इस्तेमाल नहीं किया है। लेकिन अगर आप पहले से ऐंड्रॉयड स्मार्टफोन इस्तेमाल करते रहे हैं, तो आपको इसका अभ्यस्त होने में थोड़ा वक्त लगेगा। आपके पास कोई और लॉन्चर डाउनलोड करके इंस्टॉल करने का भी ऑप्शन है। MIUI ROM और Mi 3 के चाइनीज़ वर्ज़न से अलग फोन के भारतीय वर्ज़न में गूगल प्ले स्टोर और मैप्स, जीमेल, यूट्यूब व हैंगआउट्स समेत सभी गूगल ऐप्स पहले से इंस्टॉल होते हैं। MIUI की एक और खास बात है कि इसके यूज़र इंटरफेस को थीम्स, डाउनलोड किए जा सकने वाले वॉलपेपर्स और क्लॉक्स से कस्टमाइज़ किया जा सकता है। थीम्स ऐप से बहुत सी फ्री थीम्स मिलती हैं, जिनमें से हर एक में आइकन्स, वॉलपेपर्स, ऐप स्विचर, फॉन्ट स्टाइल, साउंड, लॉक स्क्रीन स्टाइल और यहां तक कि सिस्टम ऐप्स के अलग-अलग सेट होते हैं। हमने चाइनीज़ डिवाइसेज़ पर जो थीम्स देखी हैं, उनसे अलग MIUI थीम्स बहुत अच्छी दिखती हैं और इनमें डीटेल्स भी काफी हैं। इस सॉफ्टवेयर में कोई स्टॉक ऐंड्रॉयड ऐप नहीं है और गैलरी, म्यूज़िक कैलकुलेटर, कैलेंडर और ईमेल्स ऐप्स समेत सब कुछ MIUI की टीम ने बनाया है। ये ऐप्स बहुत खूबसूरत दिखते हैं और अपने काउंटरपार्ट्स की नकल करते हुए स्क्यूमॉर्फिक डिजाइन होते हुए भी इनमें कई एक्स्ट्रा फीचर्स हैं। मेन्यू बटन को देर तक दबाकर MIUI ऐप स्विचर लॉन्च किया जा सकता है। हालांकि यह किटकैट के स्टॉट ऐंड्रॉयड लॉन्चर जितना अच्छा नहीं दिखता, जो ऐप प्रीव्यू भी दिखाता है। इसके जरिए बैकग्राउंड टास्क को बंद करके और कैश क्लियर करके मेमरी फ्री की जा सकती है। इसमें आप कुछ बैकग्राउंड ऐप्स को अलग सुरक्षित रख सकते हैं, ताकि वे बंद न हो जाएं। स्टॉक ऐंड्रॉयड के मुकाबले MIUI में कई एक्स्ट्रा फीचर्स हैं। उदाहरण के लिए फोन ऐप के जरिए किन्हीं नंबरों के लिए कॉल और मेसेज ब्लॉक किए जा सकते हैं। इसमें एक बिल्ट-इन कॉल रेकॉर्डिंग फीचर भी है, जिससे आप सभी नंबरों या कुछ नंबरों की कॉल्स रेकॉर्ड कर सकते हैं। मेसेजिंग ऐप में आप जरूरी मेसेज को सबसे ऊपर पिन कर सकते हैं और कुछ कॉन्टैक्ट्स के मेसेज प्राइवेट मेसेज फोल्डर में छिपा भी सकते हैं, जो इनबॉक्स में छिपा रहेगा। म्यूज़िक और कैलेंडर ऐप्स के होम स्क्रीन विजेट शानदार दिखते हैं। इसमें नोट्स और म्यूज़िक के लिए विजेट मोड है, जिससे आप ऐप्स को बिना खोले फंक्शन तक जल्दी पहुंच सकते हैं। इसमें वायरस स्कैन और ऐप्स के लिए परमिशन मैनेजर जैसे सिक्यॉरिटी फीचर भी डाले गए हैं। आप डेटा यूज़ नोटिफिकेशन पा सकते है और स्टेटस बार पर नेटवर्क की स्पीड देख सकते हैं। आप यह भी चुन सकते हैं कि आपके वाई-फाई या केवल 3G से कनेक्ट होने पर कौन-कौन से ऐप काम करें। कैमरा शाओमी Mi 3 में पीछे की तरफ फिलिप्स ड्यूल-एलईडी फ्लैश के साथ 13 मेगापिक्सल कैमरा है। शाओमी के मुताबिक Mi 3 में 5 पीस लेंस का इस्तेमाल किया गया है, जिसमें इंफ्रारेड फिल्टर भी है, जिससे तस्वीरों में ज्यादा अच्छे रंग आते हैं। इसमें ज्यादा लाइट के लिए f/2.2 अपर्चर है और ज्यादा बड़े ऐंगल के लिए 22mm वाइड ऐंगल लेंस है। कैमरा ऐप में सिंपल और अडवांस्ड मोड हैं। अडवांस्ड मोड में कंट्रास्ट, सैचुरेशन, शार्पनेस और एक्सपोज़र जैसी सेटिंग्स हैं। इसमें फिल्टर्स के अलावा HDR, पैनोरमा, बर्स्ड मोड्स हैं। विडियो मोड में स्लो और फास्ट मोशन रिकॉर्डिंग के ऑप्शन हैं। दिन की रोशनी में ली गई तस्वीरें बहुत अच्छी थीं। इनमें बढ़िया डीटेल, सटीक कलर रीप्रॉडक्शन और बढ़िया कंट्रास्ट था। नॉइस हल्का सा या नहीं था। इनडोर और कम रोशनी में ली गई तस्वीरें भी अच्छी थीं, लेकिन इनमें थोड़ा नॉइस था, खास तौर पर 100 फीसदी ज़ूम पर। HDR मोड की तस्वीरों में गहरे रंग थे और शैडोज़ नहीं थे, लेकिन तस्वीरें फ्लैगशिप फोन कैमरों जितनी अच्छी नहीं थीं। फोन में 2 मेगापिक्सल फ्रंट कैमरा है। इससे ली गई सेल्फी अच्छी दिखती हैं। शाओमी Mi 3 में 1080p, 720p और 480p रेजॉलूशन पर विडियो रिकॉर्डिंग की जा सकती है। इसमें इमेज स्टैबिलाजर ऐंटि-शेक फीचर भी है, हालांकि इसमें ऑप्टिकल इमेज स्टैबिलाइनजेशन नहीं है। इससे अच्छे विडियो शूट किए जा सकते हैं। 3 माइक्रोफोन्स की वजह से ऑडियो की क्वॉलिटी भी अच्छी आती है। कुल मिलाकर शाओमी Mi 3 15,000 रुपए से कम के स्मार्टफोन्स में बेस्ट कैमरा एक्स्पीरियंस देता है, लेकिन आप इसकी क्वॉलिटी की तुलना सैमसंग गैलक्सी S5 या सोनी एक्स्पीरिया Z2 से नहीं कर सकते। परफॉर्मेंस शाओमी Mi 3 में 2.3 गीगाहर्त्ज क्वॉड-कोर स्नैपड्रैगन 800 प्रोसेसर और 2 जीबी रैम है। यह फोन बहुत बढ़िया चलता है, इसके लिए MIUI सॉफ्टवेयर को हार्डवेयर के लिए ऑप्टिमाइज़ किया गया है। हमें होम स्क्रीन, मेन्यू, ऐप खोलने और उनके बीच स्विच करने में कहीं कोई धीमापन या रुकावट महसूस नहीं हुई। स्क्रॉलिंग भी स्मूद थी। फोन में बिना किसी दिक्कत के फुल एचडी विडियो फाइल्स चलती हैं। सिंथेटिक बेंचमार्क्स टेस्ट में इसे एंटुटु पर 30441, क्वॉड्रैंट पर 17764 और नीनामार्क 2 में 59.9 पॉइंट मिले। इनमें से कुछ आंकड़े तो नेक्सस 5 से भी बेहतर हैं, जिसकी कीमत इससे करीब दोगुनी (15 हजार रुपए ज्यादा) है और जिसका हार्डवेयर स्पेसिफिकेशन ऐसा ही है। बेंचमार्क टेस्ट में Mi 3 सैमसंग, एचटीसी और सोनी के नए फ्लैगशिप स्मार्टफोन्स से पीछे है। हम किसी फोन को केवल बेंचमार्क टेस्ट के आधार पर आंकने की सलाह नहीं देते हैं, क्योंकि वास्तविक इस्तेमाल में कई बार इनकी परफॉर्मेंस अलग हो सकती है। 16 जीबी इंटरनल स्टॉरेज में से यूज़र को इस्तेमाल के लिए 12 जीबी मिलते हैं। फोन में माइक्रो कार्ड स्लॉट नहीं है, इसलिए इसकी स्टॉरेज बढ़ाई नहीं जा सकती। हालांकि आप यूएसबी ऑन-द-गो केबल के जरिए पेन ड्राइव इस्तेमाल कर सकते हैं। शाओमी Mi 3 के कनेक्टिविटी ऑप्शंस में ब्लूटूथ, एनएफसी, वाई-फाई और जीपीएस शामिल हैं। इसकी कॉल क्वॉलिटी अच्छी है। कमजोर सिग्नल वाले इलाकों में भी हमें कॉल करने में कोई दिक्कत नहीं हुई। इसका जीपीएस भी बिना किसी दिक्कत के अच्छा काम करता है। इसमें रेकॉर्डिंग के फीचर के साथ एफएम रेडियो है और यह बिना हेडफोन लगाए भी काम करता है। इस पर ज्यादातर पॉप्युलर विडियो और ऑडियो फाइल फॉर्मैट्स चलते हैं। फोन में अलग-अलग तरह के हेडफोन्स के लिए कस्टमाइज़्ड ऑडियो सेटिंग्स हैं। फोन में एक्सटर्नल स्पीकर नीचे की तरफ है, जिससे बिना डिस्टॉर्शन के तेज साउंड मिलता है, लेकिन यह स्टीरियो नहीं है। हमें इसका स्पीकर आउटलेट प्लेसमेंट पसंद आया। फोन में 3050mAh बैटरी है, जिसे आसानी से अलग नहीं किया जा सकता। स्क्रीन ब्राइटनेस सबसे ज्यादा रखने पर और पूरे वक्त 3G डेटा ऑन रखने पर यह करीब फुल वर्किंग डे (11-12 घंटे) चल जाता है। इसमें आप 1-2 घंटे फोन कॉल, कुछ गेमिंग और वेब ब्राउज़िंग कर सकते हैं। अलग-अलग इस्तेमाल के पैटर्न पर हो सकता है कि आपको कुछ और बैटरी लाइफ मिले। फोन में तीन पावर मोड्स हैं और आप बैटरी बचाने के लिए इकॉनमी मोड इस्तेमाल कर सकते हैं। गेमिंग इस पर हमने बिना किसी दिक्कत के, बिना फ्रेम ड्रॉप्स या फ्रीज के सबवे सर्फर, टेम्पल रन 2, बनाना कॉन्ग, अस्फाल्ट 8 और डेड ट्रिगर जैसे गेम्स खेले। नतीजा फीचर्स और यूज़र एक्स्पीरियंस के हिसाब से यह विश्वास कर पाना मुश्किल है कि शाओमी Mi 3 की कीमत केवल 13,999 रुपए है। इसके आने से पहले इस हार्डवेयर स्पेसिफिकेशंस वाला स्मार्टफोन 25 हजार रुपए से कम में नहीं मिलता था। हालांकि केवल हार्डवेयर स्पेसिफिकेशंस ही इस फोन को खास नहीं बनाते। इसमें हाई-एंड हार्डवेयर, काम के हिसाब से बदला गया सॉफ्टवेयर और बढ़िया क्वॉलिटी का कॉम्बिनेशन है, जो इसे नेक्सस 5 जैसे और कई प्रीमियम फोन्स से आगे ला खड़ा करता है। इतना बेहतर और कोई फोन नहीं है, जो आपके हर रुपए के लिए पैसा वसूल साबित हो। 2 चीजों को इसकी कमी माना जा सकता है। इसमें मेमरी कार्ड स्लॉट नहीं है और 4G LTE कनेक्टिविटी नहीं है, जो कि अभी भारत में शुरुआती अवस्था में है। इस कीमत में इसका कैमरा बहुत अच्छा है, हालांकि यह हाई-एंड फ्लैगशिप फोन्स से तुलना करने लायक नहीं है। हो सकता है कि कुछ लोग इसका लंबा फ्रेम या शार्प किनारे पसंद न करें, लेकिन इस्तेमाल के हिसाब से हमें इनसे कोई दिक्कत नहीं हुई। अगर आपको MIUI पसंद नहीं है, तो आप कोई और लॉन्चर इस्तेमाल कर सकते हैं। निश्चित तौर पर बहुत से लोगों ने (टेक प्रेमियों को छोड़कर) इस ब्रैंड के बारे में नहीं सुना होगा। चीन में यह बहुत बड़ा ब्रैंड है और हाई क्वॉलिटी वाले स्मार्टफोन्स बनाने के लिए जाना जाता है। कंपनी ने MIUI ऐंड्रॉयड ROM 2010 में जारी किया था और पहला स्मार्टफोन 2011 में जारी किया। हाल ही में शाओमी ने अंतरराष्ट्रीय बाजार में जाने का फैसला किया और सिंगापुर, मलयेशिया व फिलिपीन्स में फोन्स लॉन्च किए। कंपनी फोन को लगभग लागत (कॉस्ट) पर बेचती है और लंबे वक्त में कंपोनेंट की कीमतें गिरने और थीम्स, ऐप्स व अक्सेसरीज़ बेचकर मुनाफा कमाती है। यह परंपरागत तरीकों से विज्ञापन नहीं करती है और कोई आउटलेट नहीं चलाती है। आप फोन को केवल ऑनलाइन खरीद सकते हैं। लेकिन आफ्टर-सेल्स सर्विस एक्स्पीरियंस का क्या? शाओमी ने भारत में दिल्ली और बेंगलुरु में 2 एक्सक्लूसिव के साथ कुछ 36 सर्विस सेंटर खोले हैं। कंपनी का लक्ष्य है कि वह फोन की शिकायत ठीक करने के लिए केवल एक दिन ले, वह इसे घटाकर कुछ घंटे करना चाहती है। कुल मिलाकर शाओमी Mi 3 ने 'पैसा-वसूल' की नए सिरे से व्याख्या की है। इस कीमत पर इसका कोई विकल्प बता पाना बेहद मुश्किल है। खूबियां बेहद आकर्षक कीमत बढ़िया बिल्ट क्वॉलिटी शानदार फुल-एचडी डिस्प्ले कमियां रिफ्लेक्टिव स्क्रीन मेमरी कार्ड स्लॉट नहीं है
मुंबई माइक्रोसॉफ्ट ने अपने मेसेजिंग ऐप Skype का लाइट वर्जन पेश किया है जिसे खास भारत के लिए लॉन्च किया गया है। माइक्रोसॉफ्ट के सीईओ सत्या नडेला ने यहां आयोजित 'Future Decoded' कॉन्फ्रेंस में इसे लाने का ऐलान किया। स्काइप लाइट को हैदराबाद सेंटर में डिवेलप किया गया है और इसे भारतीय ग्राहकों की जरूरतों को स्टडी के बाद तैयार किया गया। Skype Lite को आधार से भी जोड़ा गया है। eKYC से चैट का वेरिफिकेशन किया जा सकता है। आधार की डीटेल चैट के बाद खुद डिलीट हो जाएगी। ऑनलाइन इंटरव्यू जैसे काम में यह फायदे मंद फीचर साबित होगा। महज 13 एमबी साइज का यह ऐप्लिकेशन न सिर्फ फोन की स्टोरेज में कम जगह लेता है बल्कि इसे लो बैंडविड्थ वाली 2जी और 3जी कनेक्टिविटी पर भी तेज काम करने के हिसाब से तैयार किया गया है। यह आपके मेसेजिंग और कॉलिंग ऐप की तरह काम करेगा। यानी इसमें आपके एसएमएस भी इंटीग्रेट होंगे। मेसेज सेक्शन में आपको स्काइप मेसेज, एसएमएस और प्रमोशनल मेसेज, तीन कॉलम दिखेंगे, जिनमें आप इन्हें अलग अलग फिल्टर कर सकते हैं। मेसेजिंग में आप अगर पिक्चर शेयर करते हैं तो यह उसका साइज कम्प्रेस करके कम डेटा खर्च करने के हिसाब से भेजेगा। इसी तरह कॉलिंग में भी फोन कॉल और स्काइप कॉल को फिल्टर किया जा सकता है। इसके अलावा स्काइप लाइट में चैट बोट भी लाए गए हैं जिनसे आप मजेदार चैट कभी भी कर सकते हैं। माइक्रोसॉफ्ट के मुताबिक भारतीय डिवेलपरों के साथ मिलकर देसी अंदाज वाले चैट बॉट और विकसित किए जा रहे हैं। चैट बॉट मशीन लर्निंग के आधार पर काम करते हैं। लोगों के फीडबैक के आधार पर इसमें डार्क थीम भी पहली बार लाई गई है जिसे कम रोशनी में काले बैकग्राउंड के साथ इस्तेमाल किया जा सकता है और यह आंखों पर कम दबाव डालेगा। सेटिंग्स में जाकर आप चेक कर सकते हैं कि ऐप ने कितना मोबाइल डेटा खर्च किया है और वाईफाई पर कितना डेटा इस्तेमाल किया। कॉन्टैक्ट सेक्शन में भी फोन के और स्काइप के अड्रेस फिल्टर कर सकते हैं। माइक्रोसॉफ्ट के डाइरेक्टर प्रॉडक्ट स्काइप यूजीन हो ने बताया कि स्काइप को 14 साल पहले पीसी प्लैटफॉर्म के हिसाब से बनाया गया था लेकिन भारत जैसे मुल्क में मोबाइल फर्स्ट के ग्राहक और इन्वाइरन्मेंट ज्यादा है। ऑडियो और विडियो कॉल में लाइट वर्जन कम डेटा खर्च करेगा। ग्रुप चैट में फोटो शेयर करनी है तो उसे डाउनलोड करने की भी जरूरत नहीं होगी। मेसेजिंग में कैमरा इंटीग्रेट किया गया है।
इंटरनेट पर एक नया ट्रेडमार्क नजर आया है, जो सैमसंग के फोल्डेबल स्मार्टफोन का हो सकता है। उम्मीद जताई जा रही है कि सैमसंग जल्द ही फोल्ड हो जाने वाला स्मार्टफोन लॉन्च कर सकता है, जिसका नाम Galaxy X होगा। Galaxy X नाम के इस ट्रेडमार्क का पता सबसे पहले एक ट्विटर यूजर को चला। उसने डॉक्युमेंट का एक स्क्रीनशॉट भी ट्वीट किया है। एक अन्य तस्वीर में Galaxy X ब्रैंडिंग का प्रोमो नजर आ रहा है, जो कि फेक हो सकता है। पिछले कई सालों से चर्चा है कि सैमसंग 'प्रॉजेक्ट वैली' के तहत फोल्डेबल स्मार्टफोन्स बनाने पर काम कर रहा है। बहुत सी रिपोर्ट्स में दावा किया गया है कि इस साल के आखिर तक कंपनी ऐसे फोन का एक कमर्शल (विज्ञापन) भी जारी कर सकती है। इससे पहले आई रिपोर्ट्स के मुताबिक सैमसंग अपनी कंपनी सैमसंग डिस्प्ले के साथ मिलकर MWC 2017 में चुनिंदा लोगों को फोल्ड होने वाले डिस्प्ले और स्मार्टफोन्स दिखाएगा। कहा जा रहा था कि फीडबैक लेने के इरादे से बंद कमरे में ऐसा किया जाएगा। चर्चा है कि इस साल के आखिर तक सैमसंग अपना एक फोल्डेबल स्मार्टफोन पेश कर देगा। कहा जा रहा है कि फ्लेक्सिबल AMOLED डिल्प्ले वाले अपने पहले स्मार्टफोन के उत्पादन पर सैमसंग 2017 की आखिरी तिमाही में काम शुरू करेगा।
इंटेक्स ऐक्वा ट्रेंड लाइट लॉन्च करने के बाद कंपनी ने इंटेक्स ऐक्वा 4G मिनी नाम से नया स्मार्टफोन लॉन्च किया है। Intex Aqua 4G Mini बजट स्मार्टफोन है और यह 4G VoLTE सपॉर्ट करता है। जानें, क्या हैं इसके फीचर्स और दाम कितना रखा गया है: Intex Aqua 4G Mini ऐंड्रॉयड 6.0 मार्शमैलो पर रन करता है। इसमें 4 इंच का TN डिस्प्ले लगा है, जिसका रेजलूशन 480 x 800 पिक्सल्स है। इसमें 1.3 GHz के मीडियाटेक SC9832A क्वॉड-कोर प्रोसेसर के साथ 512MB रैम लगाई गई है। साथ में Mali-400MP2 जीपीयू लगाया गया है। इंटेक्स के इस स्मार्टफोन की इंटरनल मेमरी 4GB है, जिसमें से 2 जीबी यूजर द्वारा इस्तेमाल की जा सकती है। 32 जीबी तक माइक्रोएसडी कार्ड इसमें लगाया जा सकता है। स्मार्टफोन का बैक कैमरा 5 मेगापिक्सल है और फ्रंट कैमरा VGA है। इसमें 1450 mAh बैटरी लगी है। कंपनी का दावा है कि यह 6 घंटों का टॉकटाइम और 250 घंटों का स्टैंडबाइ टाइम देती है। इंटेक्स ऐक्वा 4जी मिनी ड्यूल-सिम स्मार्टफोन है। कनेक्टिविटी की बात करें तो यह 4G VoLTE के अलावा वाई-फाई, ब्लूटूथ और माइक्रो-यूएसबी सपॉर्ट करता है। 124.8x64.4x11mm डायमेंशंस वाले इस स्मार्टफोन का वजन 119 ग्राम है। इस स्मार्टफोन को कंपनी ने ब्लैक और रेड कवर वेरियंट्स में लॉन्च किया है। इसमें कैपेसिटिव नैविगेशन बटन दिए गए हैं। इसकी कीमत 4,199 रुपये रखी गई है। वेबसाइट के मुताबिक यह पूरे देश में रीटेल स्टोर्स के जरिए बेचा जाएगा।
वीवो ने इस साल जनवरी के आखिर में लॉन्च किए गए अपने स्मार्टफोन Y51L की कीमत कम कर दी है। कंपनी ने इसके दाम में 2,990 रुपये की कटौती की है। 11,980 रुपये में लॉन्च हुआ यह स्मार्टफोन अब 8,990 रुपये में खरीदा जा सकता है। स्पेसिफिकेशंस की बात करें तो वीवो Y51L ड्यूल-सिम ड्यूल स्टैंडबाई स्मार्टफोन है। इसमें ऐंड्रॉयड 5.0 लॉलिपॉप पर आधारित फनटच OS 2.5 डाला गया है। इसमें 5 इंच का आईपीएस डिस्प्ले लगा है, जिसका रेजलूशन 540 x 960 पिक्सल्स है। इसकी बैक साइड पर भी ग्लास लगा है। Vivo Y51L में 1.2 GHz का 64 बिट क्वॉड-कोर क्वॉलकॉम स्नैपड्रैगन 410 प्रोसेसर के साथ 2 जीबी रैम लगी है। फोन की इंटरनल स्टोरेज 16 जीबी है। इसमें 128 जीबी तक का माइक्रोएसडी कार्ड लगाया जा सकता है। स्मार्टफोन का बैक कैमरा 8 मेगापिक्सल है, जिसके साथ एलईडी फ्लैश दी गई है। फ्रंट कैमरा 5 मेगापिक्सल है। फ्रंट कैमरे में इसमें नाइट मोड, HDR, पैनरमा और फेस ब्यूटी जैसे मोड हैं। बैक कैमरा 1080p पर फुल एचडी विडियो रिकॉर्ड कर सकता है। Vivo Y51L स्मार्टफोन में 2350 mAh लीथियम पॉलिमर बैटरी लगी है। 143.8x71.7x7.52 डायमेंशंस वाले स्मार्टफोन का वजन 157 ग्राम है। यह 4G LTe, वाई-फाई, ब्लूटूथ, जीपीएस, यएसबी-ओटीजी और माइक्रो-यूएसबी को सपॉर्ट करता है। इसके अलावा इसमें ऐक्सलरोमीटर, ऐबियंट लाइट सेंसर, प्रॉक्सिमिटी सेंसर और डिजिटल कंपस भी दिया गया है। इंग्लिश में पढ़ें: Vivo Y51L smartphone gets a price cut
नई दिल्ली साउथ कोरियन कंपनी LG ने अपनी K सीरीज का लेटेस्ट स्मार्टफोन K10 भारत में लॉन्च कर दिया है। जानें इसके फीचर्स और दाम: LG K10 (2017) में 5.3-इंच का IPS HD डिस्प्ले है, जिसपर 2.5D कर्व्ड ग्लास प्रॉटेक्शन दी गई है। यह ऐंड्रॉयड 7.0 नॉगट पर रन करता है। स्मार्टफोन OTG भी सपॉर्ट करता है। स्मार्टफोन में 1.5 GHz का ऑक्टा-कोर मीडियाटेक प्रोसेसर है, जिसके साथ 2 जीबी रैम लगाई गई है। इंटरनल स्टोरेज 16 जीबी है। इसमें 2TB तक का माइक्रोएसडी कार्ड भी लगाया जा सकता है। LG K10 में 2800 mAh बैटरी लगी है, जिसे रिमूव नहीं किया जा सकता। स्मार्टफोन का बैक कैमरा 13 मेगापिक्सल और फ्रंट कैमरा 5 मेगापिक्सल है। स्मार्टफोन की कीमत 13,990 रुपये रखी गई है । यह ब्लैक, गोल्ड और टाइटेनियम कवर वैरियंट्स में उतारा गया है। 23 फरवरी से इसे रीटेल स्टोर्स से और 26 फरवरी से ऑनलाइन खरीदा जा सकता है। स्मार्टफोन के साथ 45 दिन तक हंगामा का अनलिमिटेड सब्स्क्रिप्शन भी मिलेगा। स्मार्टफोन में 'पैनिक बटन' फीचर भी है। पावर बटन को तीन बार दबाने पर 112 नंबर डायल हो जाएगा। इंग्लिश में पढ़ें: LG K10 smartphone launched at Rs 13,990
नई दिल्ली दूरसंचार कंपनी भारत संचार निगम लिमिडेट ने बीएसएनएल कनेक्शन वाले कस्टमर्स को 1 GB डेटा फ्री देने की घोषणा की है। यह सौगात केवल उन कस्टमर्स के लिए है जो बीएसएनएल का कनेक्शन तो यूज करते हैं लेकिन कंपनी की डेटा सर्विस यूज नहीं करते। BSNL ने कहा, डिजिटल इंडिया ड्राइव को प्रमोट करने के लिए स्मार्टफोन यूजर्स को यह स्पेशल फ्री ऑफर दिया जाएगा। यह प्रीपेड मोबाइल सर्विस लेने वाले इंटरनेट यूजर्स को बढ़ावा देने के लिए किया जा रहा है। यह पेशकश पैन इंडिया के आधार पर उपलब्ध होगी। BSNL ने कहा, 'पैन इंडिया के आधार पर BSNL उन स्मार्टफोन यूजर्स को यह विशेष ऑफर दे रहा है जो BSNL GSM डेटा सर्विस यूज नहीं करते। बीएसएनएल नेटवर्क में इंटरनेट सर्विस यूजर्स को बढ़ाने के लिए यह ऑफर दिया जा रहा है।'
नई दिल्ली अगर आप आईफोन के इंतजार में थे, तो आपके लिए इस वक्त सुनहरा मौका है। आईफोन्स के सभी वर्शंस पर बड़े डिस्काउंट ऑफर्स मिल रहे हैं। फ्लिपकार्ट पर आईफोन 7 व 7 प्लस पर 5 % डिस्काउंट मिल रहा है। इसी के साथ ही एक्सचेंज में भी आईफोन पर अच्छा-खासा डिस्काउंट मिल रहा है। 7 प्लस 32 जीबी स्टोरेज पर 68,400 रुपये में व आईफोन 7 32 जीबी 57,000 रुपये में मिल रहा है। कैशबैक की बात करें तो आपको आईफोन 6एस और प्लस पर 7,000 रुपये का कैशबैक मिल रहा है। साथ ही 5एस भी 5000 के कैशबैक पर उपलब्ध है। यदि आप आईफोन एक्सचेंज करते हैं तो आपको 20 फीसदी का फ्लैट डिस्काउंट मिलेगा। जैसे - यदि आप आईफोन 7 के 32 जीबी वेरिअंट को एक्सचेंज करते हैं तो आपको रेग्युलर एक्सचेंज कीमत के अलावा 9,000 रुपये तक का एक्स्ट्रा डिस्काउंट मिल सकता है और यदि आप 128 जीबी वेरिअंट वाले आईफोन को एक्सचेंज करते हैं तो 23, 300 रुपये की अतिरिक्त छूट मिलेगी। बता दें कि ऐपल ने भारत सरकार को भरोसा दिलाया है कि वह अपने अधिकतर प्रॉडक्ट्स भारत में बनाने की प्लानिंग कर रहा है। ऐपल ने कहा था कि वह अपने पार्टनर्स के साथ मिल कर ऐसा सिस्टम बनाएगा, जिसमें मैन्युफैक्चरर और सप्लायर्स को भी शामिल किया जा सके। ऐपल भारत में प्रॉडक्शन की शुरुआत iPhone SE की असेंबलिंग से करेगा।
चीन की कंपनी शाओमी ने नए स्मार्टफोन Mi 5c के लॉन्चिंग इवेंट में Surge S1 प्रोसेसर के साथ एक और स्मार्टफोन से पर्दा उठाया है। यह स्मार्टफोन है Xiaomi Redmi 4X. जानें, क्या खास है इसमें: नया Redmi 4X दो वेरियंट्स में आएगा। एक में 2 जीबी रैम के साथ 16 जीबी स्टोरेज होगी और दूसरे में 3 जीबी रैम के साथ 32 जीबी स्टोरेज। रेडमी 4एक्स की पूरी बॉडी मेटल की है। इसमें बैकसाइड पर फिंगरप्रिंट सेंसर भी है। इस स्मार्टफोन में 4100 mAh बैटरी लगाई गई है। इस स्मार्टफोन में 5 इंच का HD 2.5D कर्व्ड ग्लास डिस्प्ले लगा है, जिसका रेजलूशन 720 x 1280 पिक्सल्स है। स्मार्टफोन में 1.4 GHz का ऑक्टा-कोर क्वॉलकॉम स्नैपड्रैगन 435 प्रोसेसर लगा है। 2GB और 3GB रैम के साथ यह 16GB और 32GB स्टोरेज के साथ उपलब्ध होगा। इसमें 128 जीबी तक का माइक्रोएसडी कार्ड भी लगाया जा सकता है। कंपनी के ऐंड्रॉयड आधारित कस्टम यूजर इंटरफेस MIUI 8 पर रन करने वाले इस स्मार्टफोन में हाइब्रिड ड्यूल-सिम स्लॉट दिया गया है। स्मार्टफोन का बैक कैमरा 13 मेगापिक्सल है, जिसके साथ LED फ्लैश दी गई है। फ्रंट कैमरा 5 मेगापिक्सल है। स्मार्टफोन में इन्फ्रारेड ब्लास्टर भी लगा है। यह 4G VoLTE और अन्य स्टैंडर्ड कनेक्टिविटी ऑप्शंस को सपॉर्ट करता है। यह चेरी पिंक, शैंपेन गोल्ड और मैट ब्लैक कलर्स में उपलब्ध होगा। 2 जीबी रैम वाले वेरियंट की कीमत 699 युआन (करीब 7 हजार रुपये) और 3 जीबी रैम वाले वेरियंट की कीमत 899 युआन (8500 रुपये) रखी गई है। बिक्री कब शुरू होगी, इस बारे में कंपनी ने कोई जानकारी नहीं दी है।
स्मार्टफोन्स लगातार स्मार्ट होते जा रहे हैं। अब एक कदम और आगे बढ़ते हुए वे ऑफलाइन आर्टिफिशल इंटेलिजेंस की मदद से 'सुपरफोन' बनने जा रहे हैं। स्मार्टफोन्स अब अपने यूजर्स की आदतों से सीखकर बहुत सारे काम अपने आप ही कर लिया करेंगे। उस वक्त भी, जब वे ऑफलाइन होंगे। शुरुआत में सिर्फ महंगे स्मार्टफोन्स इस टेक्नॉलजी को यूज करेंगे। MWC17 में चीन की कंपनी वावे ने इस तरह के स्मार्टफोन्स पेश किए हैं। 2017 में 30 करोड़ स्मार्टफोन्स यानी दुनियाभर में बिकने वाले कुल स्मार्टफोन्स के 1/5 में यह फंक्शन होगा। फ्रांस में वावे के मार्केटिंग डायरेक्टर विन्संट के मुताबिक स्मार्टफोन्स के बाद सुपरफोन्स आएंगे और यह AI के जरिए संभव होगा। अभी ज्यादातर स्मार्टफोन्स बाहरी सर्वर्स में मौजूद डेटा की मदद से ऐप्स को रन करते हैं, जिन्हें क्लाउड कहा जाता है। मगर फास्ट प्रोसेसर आ जाने से स्मार्टफोन्स डिवाइस में स्टोर डेटा को ही इस्तेमाल करेंगे। यह प्रक्रिया ठीक वैसी है, जैसे इंसान का दिमाग काम करता है। । भविष्य में स्मार्टफोन्स आपके फैसला लेने से पहले ही फैसले ले लिया करेंगे। आपके कहीं जाने से पहले ही वे पता लगा लेंगे कि आप कहां जाना चाहते हैं। इसके लिए वे आपकी आदतों का स्टडी करेंगे। सही वक्त पर फोन आपको दवाई खाने के लिए नोटिफिकेशन भी भेजेंगे। कैलिफोर्निया की एक स्टार्ट-अप Neura ने ऐसा आर्टिफिशल इंटेलिजेंस सिस्टम बनाया है जो स्मार्टफोन यूजर के व्यवहार के डेली पैटर्न को डीकोड कर सकता है। Neura के प्रमुख गिलाड माइरी ने कहा, 'इस टेक्नॉलजी की मदद से स्मार्टफोन यह जान लेंगे कि उनका ऑनर बस पकड़ने के लिए दौड़ रहा है या फिर जॉगिंग के लिए।'
नई दिल्ली आधार कार्ड से हुई जालसाजी और वित्तीय नुकसान की खबरें झूठी हैं। इसे लेकर भारतीय विशिष्ट पहचान प्राधिकरण (UIDAI) की तरफ से पुष्टि की गई है कि इस तरह का कोई भी फ्रॉड नहीं हुआ है, यह पूरी तरह अफवाह है। बीते कुछ दिनों से मीडिया रिपोर्ट्स में कहा जा रहा था कि आधार डेटा का गलत इस्तेमाल किया जा रहा है, जिससे बायोमेट्रिक्स के जरिए निजता का हनन व पैसों की हेराफेरी की जा रही है। प्राधिकरण की तरफ से कहा गया कि ऐसी खबरों के बाद गहनता से जांच-पड़ताल की गई, जिसमें सामने आया कि किसी भी तरह की जालसाजी अभी तक नहीं हुई है। प्राधिकरण से जारी किए गए बयान में कहा गया कि लोगों की तरफ से जमा की गईं उनकी निजी जानकारियां पूरी तरह से सुरक्षित हैं। बता दें कि प्राधिकरण डेटा के रख-रखाव के लिए अत्याधुनिक तकनीक का इस्तेमाल करता है। रिपोर्ट में कहा गया कि बीते 7 सालों में लोगों की निजी जानकारी लीक होने जैसी कोई भी शिकायत नहीं मिली है। निजी जानकारियां लीक होने की अफवाहों में कहा जा रहा था कि तमाम एजेंसियों की इसमें मिलीभगत है। इसका जवाब देते हुए अथॉरिटी की तरफ से कहा गया है कि निजी जानकारियों का डेटा अधिकृत सेंटर्स के पास ही है, जिससे किसी भी तरह का खतरा नहीं है। बता दें कि आधार के जरिए अब तक 4.47 करोड़ लोगों ने बैंक अकाउंट्स खुलवाए हैं। एलपीजी सब्सिडी, स्कॉलरशिप, मनरेगा और पेंशन जैसी स्कीम्स के डायरेक्ट बेनीफिट ट्रांस्फर में भी आधार कार्ड ने अहम भूमिका निभाई है।
शाओमी ने चीन में नया स्मार्टफोन Mi 5c लॉन्च किया है। इस स्मार्टफोन में कंपनी का पहला इन-हाउस प्रोसेसर Surge S1 लगा हुआ है। सर्ज S1 ऑक्टा-कोर प्रोसेसर है जो 2.2 GHz की अधिकतम फ्रिक्वेंसी पर रन करता है। जानें, क्या खास है नए Mi 5c में: Xiaomi Mi 5c कंपनी के Surge S1 प्रोसेसर पर रन करने वाला पहला स्मार्टफोन है। इसमें 5.15 इंच का फुल HD कर्व्ड ग्लास डिस्प्ले लगा है, जिसका रेजलूशन 1080 x 1920 पिक्सल्स और पिक्सल डेन्सिटी 428ppi है। Surge 1 प्रोसेसर के साथ इस स्मार्टफोन में 3GB रैम लगाई गई है। फोन की इंटरनल स्टोरेज 64 जीबी है। यह स्मार्टफोन ऐंड्रॉयड 6.0 मार्शमैलो पर आधारित MIUI8 पर रन करता है। कंपनी का दावा है कि इस स्मार्टफोन को जल्द ही ऐंड्रॉयड 7.1 नॉगट का अपडेट भी मिलेगा। इस स्मार्टफोन में 12 मेगापिक्सल का बैक कैमरा लगा है, जिसमें 1.25- माइक्रॉन पिक्सल्स हैं। साथ में LED फ्लैश भी दी गई है। फ्रंट कैमरा 8 मेगापिक्सल है। Xiaomi Mi 5c का फिंगरप्रिंट सेंसर इसके होम बटन के नीचे लगा है। कनेक्टिविटी की बात करें तो यह 4G VoLTE, वाई-फाई, ब्लूटूथ, जीपीएस और यूएसबी टाइप-सी सपॉर्ट करता है। इस ड्यूल सिम स्मार्टफोन में 2860 mAh बैटरी लगाई गई है। मेटल बॉडी वाले Mi 5c की कीमत 1,499 युआन (करीब 15,600 रुपये) है। यह चीन में 3 मार्च से रोज गोल्ड, गोल्ड और ब्लैक कलर ऑप्शंस में उपलब्ध होगा। इसे चीन से बाहर लॉन्च करने को लेकर कंपनी की योजनाओं की जानकारी नहीं मिल पाई है। इस इवेंट में कंपनी ने Redmi 4x नाम से एक और स्मार्टफोन लॉन्च किया है। इस फोन के बारे में अधिक जानकारी के लिए यहां क्लिक करें। Xiaomi Surge S1 SoC Mi 5c में इस्तेमाल किया गया Surge S1 SoC कंपनी का पहला ऐसा प्रोसेसर है जिसे उसने खुद डिवेलप किया है। यह ऑक्टा-कोर 64 बिट प्रोसेसर है जो 2.2 GHz की अधिकतम फ्रिक्वेंसी पर रन करता है। इसमें चार ARM Cortex-A53 कोर 2.2GHz पर और चार पावर एफिशंट ARM Cortex-A53 कोर 1.4GHz पर क्लॉक किए गए हैं। इसके साथ Mali-T860 क्वॉड कोर GPU लगा है जिससे पावर एफिशंसी Mali T760 के मुकाबले 40 फीसदी बढ़ जाती है। इसमें 32-bit DSP है ताकि कॉलिंग को प्रोसेस किया जा सके। ड्यूल माइक्रोफोन्स भी हैं ताकि शोर को कम किया जा सके। इस चिप में 14 बिटन ड्यूल ISP और कंपनी का अपना Surge ISP ऐल्गॉरिदम इस्तेमाल किया गया है। कंपनी का दावा है कि इससे लाइट सेंसिटिविटी 150 फीसदी बढ़ जाती है। यह VoLTE भी सपॉर्ट करता है।
खबर है कि नोकिया के नए हैंडसेट्स भारत में जून में लॉन्च हो सकते हैं। खास बात यह है कि ये भारत में ही बनाए जाएंगे। रिपोर्ट्स के मुताबिक नोकिया ब्रैंड का लाइसेंस रखने वाली कंपनी HMD Global ने पुष्टि की है भारत में बिकने वाले नोकिया फोन्स 'मेड इन इंडिया' ही होंगे। HMD Global अब तक नोकिया के चार फोन लॉन्च कर चुकी है। सबसे पहले कंपनी ने Nokia 6 नाम से ऐंड्रॉयड फोन को चीन में लॉन्च किया था। स्पेन के बार्सिलोना में MWC 2017 में कंपनी ने न सिर्फ इस फोन को ग्लोबली लॉन्च करने का ऐलान किया, बल्कि 3 नए फोनों से भी पर्दा उठाया। यहां कंपनी ने नोकिया 5, नोकिया 3 और नोकिया 3310 को लॉन्च किया। देखें: यह फर्क है नए और पुराने Nokia 3310 में साल की दूसरी तिमाही में कंपनी इन फोन्स को भारत समेत कई देशों में बेचना शुरू कर देगी। एक अखबार को दिए इंटरव्यू में HMD Global के सीईओ आर्तो नमेला ने कहा है कि भारतीय मार्केट में बिकने वाले फोनों को Foxconn तैयार करेगा। HMD ग्लोबल के वीपी अजय मेहता ने भी 'फोनएरीना' को बताया कि भारत में जून में 3 स्मार्टफोन्स लॉन्च किए जाएंगे। रिपोर्ट्स के मुताबिक कंपनी का कहना है कि इनकी बिक्री ऑनलाइन स्टोर्स के जरिए भी की जाएगी और ऑफलाइन स्टोर्स के जरिए भी। नोकिया के इन नए फोन्स के फीचर्स क्या हैं, जानने के लिए यहां क्लिक करें। इंग्लिश में पढ़ें: Nokia 6, Nokia 5, Nokia 3 and Nokia 3310 will be made in India: Report
पैनासॉनिक ने भारत में दो नए स्मार्टफोन्स लॉन्च किए हैं। Eluga Pulse और Eluga Pulse X नाम के ये स्मार्टफोन्स ऐंड्रॉयड 6.0 मार्शमैलो पर रन करते हैं। जानें, क्या हैं इनके स्पेसिफिकेशंस और दाम क्या रखा गया है: Eluga Pulse में 5 इंच का HD IPS डिस्प्ले लगा है, जबकि Eluga Pulse X में 5.5 इंच का HD IPS डिस्प्ले है। दोनों में असाही ड्रैगन ट्रेल प्रॉटेक्टिव ग्लास लगा है। दोनों स्मार्टफोन्स में 1.25 GHz का क्वॉड-कोर प्रोसेसर लगा है, मगर Eluga Pulse में 2 जीबी रैम है जबकि Eluga Pulse X में 3 जीबी रैम दी गई है। दोनों की इंटरनल स्टोरेज 16 जीबी है। 128 जीबी तक का माइक्रोएसडी कार्ड इनमें लगाा जा सकता है। तस्वीर: Panasonic Eluga Pulse Eluga Pulse और Eluga Pulse Plus में 13 मेगापिक्सल बैक कैमरा और 5 मेगापिक्सल फ्रंट कैमरा लगा है। Eluga Pulse की बैटरी 2200 mAh है जबकि Eluga Pulse X में 3000 mAh बैटरी दी गई है। तस्वीर: Panasonic Eluga Pulse X दोनों स्मार्टफोन्स 4G VoLTE, Wi-Fi, ब्लूटूथ और जीपीएस सपॉर्ट करते हैं। Eluga Pulse की कीमत 9,690 रुपये और Eluga Pulse X की कीमत 10,990 रुपये रखी गई है। इनकी बिक्री अगले हफ्ते से शुरू होगी।
नोकिया ने Nokia 3310 फीचर फोन को नए रूप में पेश किया है। हो सकता है कि आप भी इसके भारत में लॉन्च होने का इंतजार कर रहे हों मगर इस फोन के साथ एक दिक्कत है। यह फीचर फोन नेटवर्क पकड़ने के लिए जिन फ्रिक्वेंसीज़ को इस्तेमाल करता है, दुनिया के बहुत से देशों में अब उन्हें इस्तेमाल नहीं किया जाता। भारत में अभी भी 2G नेटवर्क इस्तेमाल हो रहा है और यहां इसे इस्तेमाल करने में दिक्कत नहीं होगी। मगर दुनिया के बहुत से हिस्सों में अब कॉलिंग के लिए इस नेटवर्क को इस्तेमाल नहीं किया जा रहा। अमेरिका, कनाडा, ऑस्ट्रेलिया, ताइवान, स्विट्जरलैंड और सिंगापुर में ज्यादा कैरियर 2G नेटवर्क को इस्तेमाल करना बंद कर चुके हैं या फिर बंद करने की तैयारी में हैं। ऐसे में अगर आप भारत में इसे खरीदने के बाद इन देशों की यात्रा पर जाते हैं या फिर वहां शिफ्ट होने पर इस फोन को यूज करना चाहते हैं तो आपको मुश्किल का सामना करना पड़ सकता है। जिन देशों का नाम ऊपर बताया गया है, वहां पर 2G के लिए अब या तो अलग फ्रिक्वेंसीज़ इस्तेमाल की जाने लगी हैं या फिर कॉलिंग के लिए 2G को यूज ही नहीं किया जाता। वहां पर इसकी जगह 3G और 4G VoLTE को इस्तेमाल किया जा रहा है। ठीक उसी तरह से, जैसे भारत में Reliance Jio कॉलिंग के लिए VoLTE को यूज़ कर रहा है। नोकिया 3310 दरअसल GSM 900 MHz और 1800 MHz बैंड सपॉर्ट करता है। इन बैंड्स को अभी भारत समेत एशिया के अन्य देशों, यूरोप और अफ्रीका में तो इस्तेमाल किया जा रहा है मगर नॉर्थ, सेंट्रल और साउथ अमेरिका में 850 MHz और 1900 MHz फ्रिक्वेंसीज़ इस्तेमाल की जाती हैं। इन फ्रिक्वेंसीज़ वाले नेटवर्क्स से Nokia 3310 कनेक्ट नहीं हो सकता। नोकिया 3310 को कंपनी ने सेकंडरी फोन के तौर पर यूज किया है ताकि इसे विकल्प के तौर पर या फिर इमर्जेंसी में इस्तेमाल किया जा सके। मान लीजिए आप ऊपर बताए किसी देश में घूमने गए हैं और आपके स्मार्टफोन की बैटरी खत्म हो जाती है। इस स्थिति में आप नोकिया 3310 को इस्तेमाल करना चाहेंगे। ऐसे में यह फोन सिर्फ खिलौना बनकर रह जाएगा क्योंकि यह नेटवर्क से कनेक्ट ही नहीं करेगा। ऐसी स्थिति में आप इसपर सिर्फ स्नेक गेम खेल सकते हैं। बेहतर होता अगर कनेक्टिविटी के मामले में नया नोकिया 3310 ज्यादा बैंड्स को सपॉर्ट करता या इसमें भी 4G VoLTE टेक्नॉलजी इस्तेमाल की जाती। गौरतलब है कि पिछले दिनों Lava भारत में VoLTE वाले फीचर फोन्स लॉन्च कर चुका है। Lyf भी 4G VoLTE वाले फीचर फोन्स लाने की तैयारी में है।
गूगल की पैरंट कंपनी ऐल्फाबेट की एक रोबॉटिक्स कंपनी है 'बॉस्टन डायनैमिक्स।' यह कंपनी कमाल के रोबॉट बनाने के लिए पहचानी जाती है। कई शानदार रोबॉट्स तैयार कर चुकी है इस कंपनी ने अब ऐसा रोबॉट पेश किया है, जिसे देखकर आप हैरान रह जाएंगे। कंपनी ने पहियों वाली बड़ी सी टांगों वाले इस रोबॉट का नाम 'हैंडल' रखा है मगर कंपनी के सीईओ मार्क रैबर्ट इसे 'nightmare inducing' करार देते हैं, जिसका मतलब है जिसे देखकर बुरे सपने आ जाएं। यह रोबॉट सबसे पहले जनवरी में देखने को मिला था, जब वेंचर कैपिटलिस्ट स्टीव जर्वट्सन ने यूट्यूब पर इसका विडियो पोस्ट किया था । कमाल का यह रोबॉट दो टांगों पर बैलंस बनाए रहता है। टांगों पर पहिए लगे हैं, जिनकी मदद से यह तेजी से दौड़ सकता है। यह गोल चक्कर काट सकता है, ऊबड़-खाबड़ रास्तों पर चल सकता है और यहां तक कि बाधाओं का पता लगाकर उन्हें पार कर सकता है। उछलते हुए किसी ऊंचे प्लैटफॉर्म पर चढ़ना और वहां से उतरना इसकी सबसे बड़ी खूबी है। देखें: यह कमाल का रोबॉट न सिर्फ आम लोगों, बल्कि रोबॉट साइंटिस्ट्स को भी हैरान कर रहा है। बड़े-बड़े रोबॉटिक्स रिसर्चरर्स का मानना है कि यह बहुत इंप्रेसिव रोबॉट है और ऐसा पहले कुछ देखने को नहीं मिला।
नई दिल्ली ﻿ फोनों के IMEI नंबर बदलने वाले गैंग इन दिनों दिल्ली पुलिस के लिए सिरदर्द बने हुए हैं। ये गिरोह फोनों एक चाइनीज़ सॉफ्टवेयर की मदद से मोबाइल हैंडसेट्स का IMEI नंबर बदल देते हैं, जिससे वे सर्विलांस से हट जाते हैं। इस तरह से पुलिस और अन्य सुरक्षा एजेंसियों के लिए चोरी के मोबाइल्स को ट्रैक करना या संदिग्धों पर नजर रखना मुश्किल हो जाता है क्योंकि IMEI नंबर के जरिए ही यह काम किया जाता है। एक पखवाड़े के अंदर दिल्ली पुलिस ने IMEI नंबर बदलने वाले दूसरे गिराह का पर्दाफाश किया है। इन लोगों के पास 'Best smart tool' नाम का सॉफ्टवेयर और Z3xbox का नाम का डिवाइस है। सॉफ्टवेयर को एक लैपटॉप पर इंस्टॉल किया गया है। फोन को इस लैपटॉप से कनेक्ट किया जाता है और सॉफ्टवेयर की मदद से आसानी से IMEI नंबर बदल दिया जाता है। एक वरिष्ठ पुलिसकर्मी ने बताया, 'ताजा मामले में देखा गया कि इंजिनियर ने सॉफ्टवेयर की मदद से पहले तो मौजूदा IMEI नंबर मिटाया और फिर फोन में नया सिम कार्ड डाल दिया। सिम कार्ड ने नेटवर्क से कनेक्ट होती ही फोन का नया IMEI नंबर रिफ्लेक्ट कर दिया।' इस तरीके से फोन की आइडेंटिटी छिप गई और वह सर्विलांस से हट गया। पुलिस का कहना है कि इस तरीके की कुछ लिमिट्स भी हैं। हैकर्स के पास कुछ ही नए IMEI नंबर होते हैं। ऐसे में अक्सर ऐसा होता है कि बहुत से मोबाइल्स पर एक ही IMEI नंबर डाल दिया जाता है। साथ ही इस सॉफ्टवेयर की मदद से IMEI नंबर को सिर्फ एक बार बदला जा सकता है। पुलिस का मानना है कि इस तरह के गिरोह देश की सुरक्षा के खतरा है, क्योंकि नए IMEI नंबर से फोनों को ट्रैक करना मुश्किल हो जाता है। सूत्रों के मुताबिक पुलिस को यह भी शक है कि इन गैंग्स के ग्राहक जम्मू-कश्मीर में भी हैं। अब तक यह देखा था कि अपराधी और संदिग्ध आतंकी सस्ते चाइनीज़ फोन खरीदा करते थे। इन चाइनीज़ फोनों में IMEI नंबर नहीं होता था। इस खेल पर लगाम लगाने के लिए भारत सरकार ने सभी हैंडसेट्स में IMEI नंबर होना जरूरी कर दिया था। मगर अब शातिर बदमाशों ने इसकी भी काट निकाल ली है। दिल्ली पुलिस ने IMEI हैकिंग में जुटे अन्य गिराहों को तलाशने के लिए अपना अभियान तेज कर दिया है। पुलिस का फोकस करोल बाग की गफ्फार मार्केट पर है।
जीमेल पर अब तक 25MB साइज के अटैचमंट्स ही रिसीव किए जा सकते थे मगर अब यह लिमिट बढ़ा दी गई है। अब जीमेल पर अन्य ईमेल सर्विसेज से 50 MB तक के अटैचमंट्स भेजे जा सकते हैं। ध्यान देने वाली बात यह है कि जीमेल से अभी भी सिर्फ 25 एमबी के अटैचमेंट्स ही भेजे जा सकते हैं। जीमेल का यह कदम उन यूजर्स के लिए फायदेमंद है जो पहले बड़े साइज की फाइल्स जीमेल वाले किसी अड्रेस पर नहीं भेज पाते थे। गौरतलब है कि जीमेल ने अपनी ड्राइव सर्विस को मेल के साथ जोड़ा हुआ है। अगर आप 25 एमबी से बड़ी फाइल जीमेल से भेजना चाहते हैं तो वह फाइल गूगल ड्राइव पर अपलोड हो जाती है और रिसीवर को उस फाइल का लिंक मिल जाता है। इस लिंक से उस फाइल को डाउनलोड किया जा सकता है। गूगल ने ब्लॉग पोस्ट में लिखा है, 'ईमेल में अटैचमेंट्स भेजना और रिसीव करना महत्वपूर्ण काम है। गूगल ड्राइव किसी भी साइज की पाइल को शेयर करने की सुविदा देती है मगर कई बार ईमेल पर डायरेक्ट अटैचमेंट्स के जरिए भी फाइल्स भेजनी पड़ती हैं।' कंपनी का कहना है कि आने वाले दिनों में सभी यूजर्स इस फीचर को यूज कर पाएंगे। यह देखना भी मजेदार होगा कि कंपनी जीमेल से भेजी जाने वाली फाइल्स की साइज लिमिट भी बढ़ाती है या नहीं।
MWC 2017 में जियोनी ने दो नए स्मार्टफोन्स उतारे हैं। सेल्फी खींचना पसंद करने वालों के लिए लॉन्च किए गए इन स्मार्टफोन्स का नाम Gionee A1 और Gionee A1 Plus है। जानें, क्या हैं इनसे स्पेसिफिकेशंस: इन स्मार्टफोन्स की मुख्य खूबियों की बात करें तो अच्छे सेल्फी कैमरों के साथ इनमें दमदार बैटरीज़ लगाई गई हैं। A1 में 4010 mAh बैटरी लगी है जबकि A1 Plus में 4550 mAh इस्तेमाल की गई है। कंपनी का कहना है कि इसमें 18W अल्ट्राफास्ट चार्जिंग टेक्नॉलजी इस्तेमाल की गई है जिससे फोन को 2 घंटों में पूरी तरह चार्ज किया जा सकता है। जियोनी A1 में 16 मेगापिक्सल फ्रंट कैमरा लगा है जबकि A1 Plus में 20 मेगापिक्सल। A1 प्लस में ड्यूल बैक कैमरा सेटअप भी है। एक कैमरा 13 मेगापिक्सल है और दूसरा 5 मेगापिक्सल। साथ में फ्लैश भी दी गई है, जिसके साथ IR रिमोट कंट्रोल सेंसर लगाया गया है। A1 का बैक कैमरा 13 मेगापिक्सल है। दोनों ड्यूलसिम स्मार्टफोन्स हैं और ऐंड्रॉयड 7.9 नॉगट पर रन करते हैं। A1 Plus में 6 इंच का फुल HD डिस्प्ले लगा है, जिसका रेजलूशन 1080 x 1920 पिक्सल्स है। इसमें मीडियाटेक हीलियो P25 प्रोसेसर के साथ 4GB रैम लगाई गई है। इसकी इंटरनल स्टोरेज 64 जीबी है और 256 जीबी तक का माइक्रोएसडी कार्ड लगाया जा सकता है। Gionee A1 में 5 इंच का फुल HD (1080x1920 पिक्सल्स) डिस्प्ले लगा है। इसमें मीडियाटेक हीलियो P10 प्रोसेसर के साथ 4GB रैम दी गई है। इंटरनल स्टोरेज 64 जीबी है और इसमें भी 256 जीबी तक का कार्ड लगा सकते हैं। ये स्मार्टफोन्स ग्रे और मोका गोल्ड कलर्स में उतारे गए हैं। कंपनी ने इनकी कीमत तो नहीं बताई है मगर यह जानकारी दी है कि इन्हें मार्च तक बाजार में उतारा जाएगा।
बार्सिलोना में चल रहे मोबाइल वर्ल्ड कांग्रेस 2017 में कुछ बड़े ब्रैंड्स ने अपने आने वाले मोबाइल फोन के बारे में कुछ बड़ी घोषणाएं की हैं। ET आपको यहां कुछ ऐसे ही मोबाइल्स के बारे में बता रहा है, जिन्हें कंपनियां आने वाले महीनों में बाजारों में उतारेगी। यह जानकारी फोनों की तस्वीरें देखते हुए पढ़ने के लिए यहां क्लिक करें सोनी एक्सपीरिया XZ प्रीमियम सोनी का एक्सजेड प्रीमियम फ्लैगशिप फोन है। यह ऐसा पहला फोन होगा, जिसमें क्वॉलकॉम स्नैपड्रैगन 835 का लेटेस्ट चिपसेट और 4k HDR का डिस्प्ले आएगा। फोन वॉटर और डस्ट प्रूफ है। इसमें 4GB रैम, 64GB स्टोरेज और 3,230mAh की बैटरी है। सोनी का यह फोन 960fps पर स्लो मोशन में वीडियो रिकॉर्डिंग कर सकता है। फोन में 13MP का फ्रंट कैमरा, एक्सपैंडेबल स्टोरेज, यूएसबी टाइप सी पोर्ट और ऐंड्रॉयड नगेट जैसे दूसरे फीचर्स भी हैं। जियोनी A1 और A1 प्लसजियोनी ने एमडब्लूसी में नई ए सीरीज की घोषणा की है। A1 और A1 Plus, दोनों फोन ऐंड्रॉयड 7.0 पर चलेंगे। फुल मेटल यूनिबॉडी डिजाइन इस फोन में 4GB रैम, 64GB स्टोरेज (एक्सपैंडेबल), ड्यूल सिम स्लॉट्स और फिंगरप्रिंट स्कैनर हैं। A1 में 5.5 इंच का फुल एचडी डिस्प्ले, ऑक्टा कोर मीडियाटेक प्रोसेसर, 4,010mAh बैटरी, 13MP रेयर कैमरा और 16MP का फ्रंट कैमरा (सेल्फी फ्लैश के साथ) है। वहीं A1 प्लस में 6 इंच का फुल एचडी डिस्प्ले, मीडियाटेक हीलियो P25 प्रोसेसर, 20MP का फ्रंट कैमरा (सेल्फी फ्लैश के साथ) है। कंपनी का यह पहला फोन है जिसमें वह ड्यूल रेयर कैमरा (13MP+ 5MP) ऑफर कर रही है। नोकिया 3310 नोकिया ब्रांड पर मालिकाना हक रखने वाली एचएमडी ग्लोबल इस फोन के जरिए नोकिया के फीचर फोन को फिर से मार्केट में लेकर आ रही है। कंपनी ने एमडब्लूसी में इस फोन को री-लॉन्च किया है। फोन के सेंटर पर डी-पैड, 2.4 इंच का कलर डिस्प्ले (320 x 240 पिक्सल्स), 3.5 ऑडियो जैक, माइक्रोयूएसबी पोर्ट और 2MP का रेयर कैमरा है। फोन में 16GB की इंटरनल स्टोरेज है जिसे एसडी कार्ड के जरिए 32GB तक बढ़ाया जा सकता है। फोन में 1,200mAh की बैटरी है और यह सिम्बियन 30 ऑपरेटिंग सिस्टम पर चलता है। फोन में क्लासिक स्नेक गेम का नया वर्जन है। नोकिया 3 और 5 नोकिया ने एमडब्लूसी 2017 में दो मिड रेंज ऐंड्रॉयड स्मार्टफोन लॉन्च करने की घोषणा की है। दोनों फोन में 2GB रैम, 16GB स्टोरेज, 8MP का फ्रंट कैमरा, फिंगरप्रिंट स्कैनर और ऐंड्रॉयड नगेट है। नोकिया 3 में 5 इंच का एचडी डिस्प्ले, क्वॉड कोर मीडियाटेक प्रोसेसर, 8MP का फ्रंट कैमरा और 2,650mAh की बैटरी है। नोकिया 5 में 5.2 इंच का एचडी डिस्प्ले, ऑक्टा कोर स्नैपड्रैगन 430 प्रोसेसर, 13MP का प्राइमरी कैमरा, और 3,000mAh की बैटरी है। इन दोनों फोन में गूगल असिसटेंट पहले से ही प्रीलोडेड है। वावे P10 और P10 प्लस वावे ने P10 और P10 प्लस मॉडल के लिए भी लीका के साथ पार्टनरशिप जारी रखी है। दोनों फोन में ओआईएस के साथ डुअल रेयर कैमरा 20MP + 12MP है। फोन में लेजर ऑटोफोक के साथ ड्यूल एलईडी फ्लैश भी है। P10 में 5.1 इंच का फुल एचडी डिस्प्ले और 3,200mAh की बैटरी है, जबकि P10 प्लस में ड्यूल कर्व्ड 5.5 इंच का 2k एमोलेड डिस्प्ले और 3,750 mAh की बैटरी है। दोनों फोन में ऑक्टा कोर हीसिलिकॉन 960 प्रोसेसर, 4GB रैम, 64GB स्टोरेज, फिंगरप्रिंट स्कैनर और यूएसबी टाइप सी पोर्ट जैसे कॉमन फीचर्स हैं। P10 प्लस में 6GB रैम और 128GB की स्टोरेज वाला वैरिएंट भी आ रहा है। LG G6 2017 में एलजी के नए फ्लैगशिप मॉडल में 5.7 इंच का 2k डिस्प्ले है। पतले बैजल्स वाला यह फोन वॉटरप्रूफ है। मेटल यूनिबॉडी डिजाइन इस फोन में स्नैपड्रैगन 821 प्रोसेसर, 4GB रैम, 32/64 जीबी स्टोरेज और 3,300mAh की बैटरी है। फोन में ओआईएस के साथ 13MP का रेयर कैमरा, लेजर ऑटोफोकस, एचडीआर 10 और ड्यूल एलईडी फ्लैश है। फोन ऐंड्रॉयड 7.0 पर चलता है। मोटो G5 और G5 प्लस कंपनी ने इस बार फोन में प्लास्टिक को हटाकर मेटल यूनिबॉडी डिजाइन दिया है। मोटो G5 में 5 इंच का फुल एचडी डिस्प्ले, स्नैपड्रैगन 430 प्रोसेसर, 2GB रैम, 16/32GB स्टोरेज और 2,800mAh की बैटरी है। फोन में 13MP का प्राइमरी कैमरा, 5MP फ्रंट कैमरा, फिंगरप्रिंट स्कैनर और एक्सपैंडेबल स्टोरेज है। मोटो G5 प्लस में 5.2 इंच का फुल एचडी डिस्प्ले, स्नैपड्रैगन 625 प्रोसेसर, 3/4GB रैम, 32/64 जीबी स्टोरेज, 3,000mAh बैटरी, ड्यूल ऑटोफोकस पिक्सल के साथ 12MP का रेयर कैमरा और 5MP का फ्रंट फेसिंग कैमरा है।
Zopo ने भारत में नया स्मार्टफोन Flash X Plus लॉन्च किया है। मेटल बॉडी वाले इस स्मार्टफोन के होमबटन पर फिंगरप्रिंट सेंसर लगाया गया है। देखें, क्या खास है इसमें और कीमत क्या रखी गई है: Zopo Flash X Plus ड्यूल-सिम स्मार्टफोन है। यह ऐंड्रॉयड मार्शमैलो पर रन करता है। इसमें 5.5 इंच का फुल HD डिस्प्ले लगा है, जिसपर 2.5D कर्व्ड ग्लास प्रॉटेक्शन दी गई है। डिस्प्ले का रेजलूशन 1080 x 1920 पिक्सल्स है। स्मार्टफोन में 1.3GHz के मीडियाटेक MT6753 ऑक्टा-कोर प्रोसेसर के साथ Mali T720 GPU और 3GB of DDR3 रैम लगाई गई है। स्मार्टफोन का बैक कैमरा 13 मेगापिक्सल है, जिसके साथ LED फ्लैश दी गई है। फ्रंट कैमरा 8 मेगापिक्सल है। Zopo Flash X Plus की इंटरनल मेमरी 32GB है और 128 जीबी तक का माइक्रोएसडी कार्ड इसमें लगाया जा सकता है। यह 4G LTE, वाई-फाई, ब्लूटूथ और जीपीएस सपॉर्ट करता है। बैटरी 3100 mAh है। Zopo ने Flash X Plus को 13,999 रुपये में लॉन्च किया है। यह मार्च में ऑनलाइन रीटेल स्टोर्स से खरीदा जा सकेगा। कंपनी इस फोन के साथ 365 दिनों की रिप्लेसमेंट वॉरन्टी भी दे रही है।
नई दिल्ली इस बात को ध्यान में रखते हुए कि मौजूदा समय में इंटरनेट हमारी रोजमर्रा की जिंदगी का अभिन्न हिस्सा बन गया है, हाल ही में एक चौंकाने वाली रिपोर्ट सामने आई है। IAMAI और कैंटार IMRB की एक जॉइंट रिपोर्ट के आंकड़ों की मानें तो भारत में इंटरनेट की ग्रोथ कम हो रही है। रिपोर्ट के मुताबिक, 2016 के आखिर तक भारत में लगभग 43 करोड़ लोग इंटरनेट का इस्तेमाल कर रहे थे। उस समय तक इंटरनेट की पहुंच का आंकड़ा 32 प्रतिशत का था। रोचक है कि इस पर नोटबंदी का असर भी नहीं पड़ा। इसके बाद यह दावा किया था कि इस साल जून तक भारत में इंटरनेट यूजर्स की संख्या 45-46 करोड़ तक पहुंच जाएगी। रिपोर्ट ने अक्टूबर 2015 से अक्टूबर 2016 की स्टडी से यह पता लगाया कि शहरी आबादी में इंटरनेट यूसेज 7 प्रतिशत तक बढ़ा, जबकि ग्रामीण आबादी में यह आंकड़ा तीन गुना (21%) रहा। जून, 2017 तक इंटरनेट के शहरी यूजर्स की संख्या 27-28 करोड़ होने की संभावना है। जबकि, ग्रामीण यूजर्स की संख्या 17-18 करोड़ रहने की संभावना है। इंटरनेट ऐक्सस की बात करें तो शहर और गांवों में खास अंतर नहीं है। रिपोर्ट के अनुसार, शहरों में 51 प्रतिशत यूजर्स दिनभर में एक बार इंटरनेट ऐक्सस जरूर करते हैं। ग्रामीण यूजर्स के लिए यह आंकड़ा 48 प्रतिशत का है। उम्मीद के मुताबिक, दोनों ही क्षेत्रों में मुख्य रूप से युवा ही इंटरनेट का इस्तेमाल कर रहा है। 77 प्रतिशत शहरी यूजर्स और 92 प्रतिशत ग्रामीण यूजर्स ऑनलाइन आने के लिए स्मार्टफोन्स का इस्तेमाल करते हैं। रिपोर्ट इंटरनेट ऐक्सस के प्रति लोगों के व्यवहार के बारे में भी बताती है। जैसे कि लोग इंटरनेट के बारे में कम पता होने, इन्फ्रास्ट्रक्चर/साधनों की कमी और पूर्वाग्रहों की वजह से इंटरनेट यूज करने से कतराते हैं। सर्वे में शामिल नॉन-यूजर्स में 68 प्रतिशत का कहना है कि वे अगले 1 साल के भीतर इंटरनेट का इस्तेमाल शुरू करने की सोच रहे हैं। रिपोर्ट का कहना है कि ग्रामीण इलाकों में इंटरनेट की पहुंच अभी तक सिर्फ 17 प्रतिशत है और इसे निश्चित तौर पर बढ़ाया जा सकता है। इंग्लिश में पढ़ें: Internet users’ growth in India falls: Report
सैमसंग ने अपने स्मार्टफोन Galaxy Xcover 3 का अगला वर्जन Xcover4 लॉन्च कर दिया है। इस फोन की खासियत है इसकी मजबूती। सैमसंग का यह स्मार्टफोन वॉटर और डस्ट रेजिस्टंट भी है। सैमसंग गैलक्सी Xover4 को मजबूती के लिए मिलिटरी ग्रेड MIL-STD 810G रेटिंग मिली है। यह गिरने पर लगने वाले झटके सह सकता है, बेहद गर्म और बेहद ठंडे तापमान में काम कर सकता है, बाइब्रेशंस को झेल सकता है और नमकीन वातावरण को में भी काम कर सकता है। डस्ट और वॉटर रेजिस्टंस के लिए इसे IP-68 रेटिंग मिली हुई है। कंपनी का कहना है कि 1 मीटर गहरे पानी में यह 30 मिनट तक रह सकता है। इस फोन में 3 फिजिकल बटन दिए गए हैं- होम, नैविगेशन और मल्टीटास्किंग। एक्स्ट्रीम कंडीशंस में काम करने के लिए इसमें ग्लव प्रिंट्स सपॉर्ट भी है। स्पेसिफिकेशंस की बात करें तो Samsung Galaxy Xcover 4 ऐंड्रॉयड 7.0 नॉगट पर आधारित कंपनी की स्किन TouchWiz पर रन करता है। इसमें 4.99 इंच का TFT डिस्प्ले लगा है, जिसका रेजलूशन 720 x 1280 पिक्सल्स है। इस स्मार्टफोन में 64-bit 1.4GHz क्वॉड-कोर एग्जिनस 7570 प्रोसेसर लगाया गया है। रैम 2 जीबी है और इंटरनल स्टोरेज 16 जीबी। माइक्रोएसडी कार्ड भी लगाया जा सकता है। फोन का बैक कैमरा 13 मेगापिक्सल है और फ्रंट कैमरा 5 मेगापिक्स। 172 ग्राम वजनी इस फोन में 2800 mAh बैटरी लगी है। इस स्मार्टफोन को कंपनी अप्रैल में यूरोप में उतारेगी। इसे काले रंग में लॉन्च किया जाएगा और कीमत 259 यूरो (करीब 18,200 रुपये) होगी। भारत या दुनिया के अन्य हिस्सों में लॉन्च करने को लेकर कंपनी की योजनाओं के बारे में जानकारी नहीं पाई है।
अमित मिश्रा पैनासॉनिक ने एलुगा सीरीज में अपना नया फोन एलुगा नोट लॉन्च किया है। हमने लॉन्च से पहले ही इसे 7 दिनों तक इस्तेमाल किया। आइए जानते हैं कितना है दम इस नोट में : स्पेसिफिकेशंस 5. 5 इंच डिस्प्ले फुल एचडी, 1.3गीगाहर्ट्ज ऑक्टाकोर प्रोसेसर, 16एमपी/5एमपी कैमरा, 3 जीबी रैम, 32 जीबी स्टोरेज, 3000 एमएएच बैटरी, कीमत- 13,290 रुपये। डिजाइन और हार्डवेयर फोन का लुक इस बात की तस्दीक करता नजर आता है कि इसे काफी खूबसूरती से डिजाइन किया गया है। हमें गोल्डन कलर का मॉडल परखने के लिए मिला जो देखने में काफी स्टाइलिश और प्रीमियम नजर आता है। बैक कवर पर भी स्पेशल टेक्स्चर काफी बढ़िया लगता है। फोन का वजन भी कम है इसलिए जेब में रखने और इस्तेमाल करने में यह काफी आरामदायक लगा। देखने से तो यह मेटैलिक लुक देता है लेकिन बैककवर प्लास्टिक का है जिसकी क्वॉलिटी अच्छी है। दोनों सिम कार्ड और मेमरी कार्ड डालने के लिए बैटरी को रिमूव करना पड़ता है। फोन का चार्जिंग और हेडफोन स्लॉट दोनो ही इयरपीस की तरफ यानी फोन में ऊपर की तरफ दिए गए है। जो काफी सहूलियत भरा लगा। डिस्प्ले क्वॉलिटी अच्छी है और मूवी और गेम्स खेलने में मजा आता है। फोन में 3 जीबी रैम और 1.3 गीगाहर्ट्ज का ऑक्टाकोर प्रोसेसर है जो एक अच्छा कॉम्बिनेशन है। गेमिंग या मल्टीटास्किंग के दौरान हमें फोन में हैंग होने जैसी कोई समस्या नजर नहीं आई। चार्जिंग और मूवी देखते वक्त फोन गरम भी नहीं हुआ। फोन एंड्रॉयड मार्शमेलो ओएस पर चलता है। न तो हेडफोन पर और न ही स्पीकर पर साउंड कुछ कमाल करता नजर आता है। जब सारे स्लॉट फोन में ऊपर की तरफ हैं तो नीचे की तरफ मौजूद स्पेस में अच्छे इनबिल्ट स्पीकर देने की गुंजाइश थी। बेहतरीन साउंड आउटपुट इसे एक यूएसपी दे सकता था। कैमरा फोन के रियर कैमरे को खास तरह का लुक देकर उभारा गया है। इसका लुक्स कैमरे से बेहतरीन परफॉर्मेंस की उम्मीद जगाता है लेकिन कैमरा कम रौशनी और दूर से खींची गई तस्वरों में क्वॉलिटी के साथ समझौता करता नजर आता है। कम रौशनी में न सिर्फ डिटेलिंग की कमी नजर आई बल्कि इमेज स्टेबलाइज करने में भी। फ्लैश अच्छा है लेकिन तस्वीरों को बेहतर तरीके से प्रोसेस न कर पाने की वजह से यह भी कारगर नजर नहीं आता। सेल्फी ठीक-ठाक आईं। कुल मिला कर कैमरे का कॉम्बो हमें औसत लगा। एक बेहतरीन लुक्स वाले फोन में लोग अच्छे कैमरे की उम्मीद रखते हैं। बैटरी फोन में 3 हजार एमएएच की बैटरी है जो अच्छा परफॉर्म करती नजर आई। सोशल नेटवर्किंग और मेसेजिंग ऐप्स के साथ म्यूजिक का मजा लेने पर फोन 24 घंटे बिना चार्जिंग के आराम से निकाल जाता है। फोन तेजी से चार्ज होता है। आधा घंटे चार्ज करने पर भी आपको तकरबीन 4-5 घंटे के इस्तेमाल के लायक बैकअप आराम से मिल जाएगा। बैटरी बैकअप के लिहाज से फोन को अच्छा कहा जा सकता है। क्या है फैसला कई कंपनियों ने नोट सीरीज में अपने काफी दमदार फोन पेश किए हैं। ऐसे में इस फोन का नाम ही लोगों की उम्मीदों को बढ़ा देता है। फोन की परफॉर्मेंस लुक्स और डिस्प्ले इसे अपने सेग्मेंट का मजबूत खिलाड़ी बनाते है, हालांकि कैमरा और साउंड में चुनौतियां हैं। प्राइस रेंज में फिंगरप्रिंट सेंसर न होना भी अखरता है। खूबियां - अच्छा डिजाइन - बढ़िया परफॉर्मेंस - ठीकठाक बैटरी कमियां - साउंड इंप्रेसिव नहीं -कम रोशनी में ऐवरेज तस्वीरें खींचता है
नई दिल्ली ऐपल के ऑथराइज्ड ऑफलाइन रीटेलर्स iPhone SE के 16 जीबी मॉडल को 19,999 रुपये में बेच रहे हैं। 4 इंच के इस आईफोन का 64 जीबी मॉडल 25,999 रुपये में खरीदा जा सकता है। ये दाम उस ऑफर का हिस्सा हैं, जिसके तहत यूजर्स को क्रेडिट या डेबिट कार्ड से iPhone SE खरीदने पर 5000 रुपये का कैशबैक मिल रहा है। ऐपल ने iPhone SE की कीमतों में ऑफिशली कोई कटौती नहीं की है। 16 जीबी वेरियंट का MRP अभी भी 39,000 रुपये और 64 जीबी वेरियंट का MRP 44,000 रुपये है। इस हिसाब से देखा जाए तो रीटेलर बहुत ज्यादा डिस्काउंट दे रहे हैं। इससे पता चलता है कि कंपनी इस फाइनैंशल इयर के खत्म होने से पहले रेवेन्यू बढ़ाना चाह रही है। 16 जीबी आईफोन पिछले दिनों तक 27000 रुपये से 29000 रुपये के बीच बिक रहा था। अब रीटेलर्स इसका दाम 24,999 रुपये बता रहे हैं और ऊपर से 5000 रुपये का कैश बैक भी दे रहे हैं। इस तरह से इस मॉडल को 19,999 रुपये में खरीदा जा सकता है। आईफोन SE पर मिल रहा कैशबैक ऑफर शुक्रवार को शुरू हुआ है और यह 31 मार्च तक जारी रहेगा। कैशबैक को 90 दिनों के अंदर यूजर के क्रेडिट या डेबिट कार्ड में डाला जाएगा। अमेरिकन एक्सप्रेस कार्ड वाले लोग इस ऑफर का लाभ नहीं उठा पाएंगे। साथ ही EMI से लेने पर भी कैशबैक नहीं मिलेगा। गौरतलब है कि ऐपल का छोटा आईफोन SE 4 इंच के LED बैकलिट आईपीएस एलसीडी डिस्प्ले के साथ आता है जिसका रेजलूशन 640 x 1136 पिक्सल है। इस फोन में ऐपल का A9 चिपसेट है जिसके साथ M9 मोशन को-प्रोसेसर भी दिया गया है। भारत में इसे पिछले साल अप्रैल में लॉन्च किया गया था। पिछले दिनों ऐपल ने भारत में आईफोन 6 का 32 जीबी वेरियंट भी लॉन्च किया है। इससे पहले आईफोन 6 16 जीबी और उसके बाद सीधे 64 जीबी के मेमरी वेरियंट में उपलब्ध था। आईफोन 6 का 32 जीबी वेरियंट ऐमजॉन इंडिया पर 28,999 रुपये में लिस्ट किया गया है।
नई दिल्ली आम तौर पर स्मार्टफोन्स फीचर फोन्स जितने टिकाऊ और मजबूत नहीं होते। जब भी मजबूत फोन्स की बात होती है, तो हमें नोकिया के 3310 और 1100 जैसे मोबाइल फोन याद आते हैं। नोकिया ने अपने इस फीचर को एचएमडी ग्लोबल द्वारा निर्मित Nokia 6 फोन में भी बरकरार रखा है। इस फोन में 6000 सीरीज अल्युमिनियम का इस्तेमाल हुआ है। इस फोन की मजबूती का टेस्ट जब मशहूर यूट्यूब चैनल जेरीरिगएव्रीथिंग ने लिया, तो यह फोन सारे फोन्स को पछाड़ता नजर आया। Nokia 6 इस विडियो के दौरान तमाम तरह के टेस्ट्स से गुजरा और परिणाम निकला कि यह आजकल का सबसे सॉलिड फोन है। देखें विडियो - इस फोन को टेस्ट के दौरान स्क्रैच किया गया, मोड़ा गया। यहां तक कि इसका सामना आग से भी करवाया गया, लेकिन यह हर कसौटी पर शत-प्रतिशत खरा उतरा। पढ़ें - ड्राइविंग करते हुए आई नींद तो 'जगा' देगी कार चैनल की तरफ से कहा गया कि उन्होंने जितने भी फोन्स का टेस्ट किया है, उनमें से Nokia 6 सबसे ज्यादा बिकने वाला फोन है। हालांकि, विडियो में सलाह दी गई है कि जो टेस्ट हमने किए हैं, वह आप घर पर न दोहराएं। विडियो में दावा किया गया कि नोकिया 6 इस साल का सबसे टिकाऊ फोन है।
ग्यू ट्रिबे अभी तक आपने इमोजी के बारे में देखा और सुना होगा, पर अब गे डेटिंग ऐप 'ग्रिंडर' ने मूड के हिसाब से इमोजीस का कलेक्शन तैयार किया है, जिन्हें 'गेमोजी' नाम दिया गया है। खास बात यह है कि ये गेमोजीस परंपरागत इमोजीस से काफी हटकर हैं। इन गेमोजीस के जरिए लोग मूड, सेक्शुअल पसंद आदि के बारे में खुलकर खुद को व्यक्त कर सकेंगे। इस सप्ताह 500 नई गेमोजी लाई गईं हैं, जिनकी सोशल मीडिया पर खूब चर्चा हो रही है। Grindr now has custom Emoji  pic.twitter.com/w4qrSmM0u8 — Paul Winkler (@MrPaulWinkler) March 14, 2017 ग्रिंडर के क्रिएटिव डायरेक्टर लैंडिस स्मिदर्स ने न्यू यॉर्क टाइम्स को बताया, 'लगभग 20 प्रतिशत यूजर्स ग्रिंडर्स के मेसेजेस में इमोजी का इस्तेमाल करते हैं। इसके अलावा सब्जी और फलों के चिह्नों के जरिए लोग कम्युनिकेट करते हैं।' इसी कड़ी में 'गेमोजी' लॉन्च कर लोगों को चिह्नों के जरिए कम्युनिकेट करने का स्पेस दिया गया है। गे कम्युनिटी में ये गेमोजीस खासा चर्चा का विषय बने हुए हैं। बता दें कि पहले 100 गेमोजी आईट्यून्स और गूगल प्ले पर मुफ्त में उपलब्ध हैं और पूरी रेंज के लिए आपको $3.99 (करीब 261 रुपये) खर्च करने पड़ेंगे। कंपनी के संस्थापक जोल सिमखाई ने बताया, 'अगर मैं किसी को नाचने के लिए साथ देने की बात कहता हूं, तो मुझे हर बार वही लाल ड्रेस में नाच रही महिला का इमोजी भेजना पड़ेगा, जो कि हर बार अजीब है। क्यों कोई नाचता हुआ पुरुष वहां नहीं हो सकता? मेरे लिए यह अजीब था कि हर बार मैं लाल ड्रेस वाली महिला को नाचता हुआ दिखाऊं। नए गेमोजी इस तरह के पुराने इमोजी का अपग्रेडेशन है, जो लोगों को पसंद आ रहा है।'
नई दिल्ली शाओमी के अपकमिंग स्मार्टफोन्स Redmi 4 और Redmi 4A सिर्फ 20 मार्च को भारत में लॉन्च हो सकते हैं। दोनों स्मार्टफोन्स ऐमजॉन इंडिया पर बिकेंगे। ऐमजॉन अपनी वेबसाइट पर इसके विज्ञापन दिखा रहा है। शाओमी ने इन दोनों स्मार्टफोन्स को पिछले साल नवंबर में चीन में लॉन्च किया था। इन्हें मिड-रेंज सेगमेंट के यूजर्स के लिए पेश किया गया है। यह भी लगता है कि शाओमी ने बॉलिवुड ऐक्ट्रेस शिल्पा शेट्टी को ब्रैंड ऐंबैसडर बनाया है। शाओमी और ऐमजॉन इंडिया ने ट्विटर पर इसके संकेत दिए हैं। . @AmazonIN - Err, I thought it is already #TimeToGetSmarter https://t.co/HzacKUnpQ1 — SHILPA SHETTY KUNDRA (@TheShilpaShetty) March 16, 2017 Xiaomi Redmi 4 रेडमी 4 में 5 इंच का 2.5 D कर्व्ड ग्लास डिस्प्ले लगा है। यह ऐंड्रॉयड 6.0 मार्शमैलो पर आधारित कंपनी के MIUI पर रन करता है। शाओमी रेडमी 4 दो वेरियंट्स में लॉन्च किया गया था। सस्ते वर्जन में स्नैपड्रैगन 430 प्रोसेसर के साथ 2 जीबी रैम और 16 जीबी स्टोरेज है। महंगे वर्जन स्नैपड्रैगन 625 प्रोसेसर के साथ 3 जीबी रैम और 32 जीबी स्टोरेज दी गई है। सस्ते वर्जन में HD डिस्प्ले है और महंगे में फुल HD रेजलूशन वाला डिस्प्ले। सस्ते वर्जन की कीमत 699 युआन (करीब 6,900 रुपये) है और दूसरे की 899 युआन (8,800 रुपये) है। अन्य स्पेसिफिकेशंस की बात करें दो दोनों वेरियंट्स में 13 मेगापिक्सल बैक कैमरा और 5 मेगापिक्सल फ्रंट कैमरा लगा है। इनमें फिंगरप्रिंट सेंसर के साथ IR ब्लास्ट भी लगाया गया है। Xiaomi Redmi 4A शाओमी रेडमी नोट 4A की बात करें तो इसमें 5 इंच का HD डिस्प्ले लगा है। यह क्वॉलकॉम स्नैपड्रैगन 425 प्रोसेसर और 2 जीबी रैम से लैस है। इंटरनल मेमरी 16 जीबी है और 128 जीबी तक का कार्ड इसमें लगाया जा सकता है। इसमें फिंगरप्रिंट सेंसर नहीं है। यह ऐंड्रॉयड 6.0 मार्शमैलो पर आधारित MIUI पर रन करता है। स्मार्टफोन का बैक कैमरा 13 मेगापिक्सल है और फ्रंट कैमरा 5 मेगापिक्सल। यह 4G LTE, वाई-फाई, ब्लूटूथ और जीपीएस सपॉर्ट करता है। बैटरी 3120 mAh है। इंग्लिश में पढ़ें: Xiaomi Redmi 4, Redmi 4A smartphones to be Amazon exclusive; to go on sale on March 20
प्रदीप ठाकुर, नई दिल्ली जेल सुधारों की दिशा में आगे बढ़ रही मोदी सरकार ने ई-प्रिजन सॉफ्टवेयर डिवेलप करने का मन बना लिया है। देशभर में कैदियों की हालत को ध्यान में रखते हुए कानून मंत्रालय ने राज्यों के सेक्रटरीज को ई-प्रिजन सॉफ्टवेयर पर स्विच करने के लिए पत्र लिखा है। इस सॉफ्टवेयर में देशभर के कैदियों का ब्यौरा है, जिसमें उनकी सजा से जुड़ी समयसीमाओं का भी लेखाजोखा है। सरकार ने इस बात को लेकर प्रतिबद्धता जताई है कि हर कैदी के साथ निष्पक्ष ट्रायल हो और उसे आवश्यकता से ज्यादा जेल में वक्त न गुजारना पड़े। पढ़ें - गे डेटिंग ऐप: 'मन की बात' बयां करेंगे गेमोजी देशभर के तकरीबन 4.18 लाख कैदियों में 67 प्रतिशत अंडरट्रायल्स हैं। कुछ तो चोरी जैसे छोटे अपराधों में लिप्त हैं। इसके अलावा 1.28 लाख कैदी जेल किसी न किसी अपराध में देषी पाए गए हैं व अभी जेल में हैं। राज्यों को लगातार याद दिलाने के बावजूद केंद्र सरकार को अब तक कोई भी आंकड़ा प्राप्त नहीं हुआ है। महाराष्ट्र, गुजरात, हरियाणा, उड़ीसा, जम्मू कश्मीर, उत्तराखंड, गोवा व उत्तर पूर्वी राज्यों के चीफ सेक्रटरीज से कानून मंत्रालय ने सॉफ्टवेयर पर काम सुनिश्चित करने को लेकर लिखा है। गृह मंत्रालय भी कानून मंत्रालय के साथ मिलकर जेल रिफॉर्म्स को लागू करने के लिए जुट गया है। जहां सबसे ज्यादा कैदी अंडरट्रायल्स हैं, उनमें गुजरात, झारखंड, हरियाणा, उड़ीसा, गोवा, नागालैंड और मणिपुर प्रमुख हैं। जहां, 20 राज्य और यूनियन टेरिटरीज इस सॉफ्टवेयर पर पहले से ही शिफ्ट हो चुके हैं, वहीं कुछ ऐसे हैं, जहां अभी यह ई-प्रिजन सॉफ्टवेयर लागू नहीं किया गया है। इस सॉफ्टवेयर की पहली परीक्षा तिहाड़ जेल में हुई थी। अब अन्य राज्यों में इस पर काम करने की पहल की जा रही है।
नई दिल्ली अब तक यह चर्चा थी कि इस साल लॉन्च होने वाले आईफोन का नाम iPhone 8 या iPhone X हो सकता है। मगर जापान की वेबसाइट Macotakara का कहना है कि पहले आईफोन के लॉन्च होने के 10 साल पूरे होने के मौके पर लाए जाने वाले खास एडिशन का नाम 'iPhone Edition' रखा जा सकता है। रिपोर्ट में ऐपल में इस डिवेलपमेंट की जानकारी रखने वाले एक सूत्र के हवाले से यह दावा किया गया है। रिपोर्ट में कहा गया है कि अभी iPhone 8 और iPhone Edition के प्रोटोटाइप टेस्ट किए जा रहे हैं। कुछ प्रोटोटाइप्स में बिना होम बटन वाले बड़े डिस्प्ले भी इस्तेमाल किए गए हैं। इस डिवाइस को iPhone 7s और iPhone 7s Plus के साथ लॉन्च किया जाएगा। iPhone Edition में 5 इंच का डिस्प्ले लगा हो सकता है। कंपनी इसके ग्लास, ऐल्यूमीनियम और सिरैमिक्स वाले मॉडल्स को टेस्ट कर रही है टेस्टिंग की वजह से ऐपल iPhone Edition को मार्केट में देर से उतार सकता है। यानी iPhone 7s और 7s Plus के बाद इसे उतारा जाएगा। हो सकता है कि कंपनी ने iPhone Edition नाम इसलिए इस्तेमाल किया हो ताकि इसे ऐपल वॉच 'Edition' मॉडल्स से जोड़ा जाए। चर्चा है कि आईफोन एडिशन में ड्यूल बैक कैमरा सेटअप, लाइटनिंग पोर्ट और वायरलेस चार्जिंग जैसे फीचर्स हो सकते हैं। इंग्लिश में पढ़ें: 10th-anniversary iPhone may be called 'iPhone Edition', launch after iPhone 7S, iPhone 7S Plus
इंटेक्स ने Intex Aqua Trend Lite नाम से नया स्मार्टफोन लॉन्च किया है। यह साल 2015 में लॉन्च Intex Aqua Trend का सस्ता वर्जन है। VoLTE वाले इस स्मार्टफोन की कीमत 5,690 रुपये रखी गई है। जानें, क्या हैं इसके स्पेसिफिकेशंस: शैंपेन गोल्ड कलर में लॉन्च किए इस स्मार्टफोन में 1.5W का स्पीकर लगा है। कंपनी का दावा है कि यह अच्छी क्वॉलिटी की ऑडियो आउटपुट देता है। ऐंड्रॉयड 6.0 मार्शमैलो पर रन करने वाले इस ड्यूल-सिम स्मार्टफोन में 5 इंच का FWVGA TN डिस्प्ले लगा है, जिसका रेजलूशन 480 x 854 पिक्सल्स है। इसमें 1.2GHz के मीडियाटेक MT6737M क्वॉड-कोर प्रोसेसर के साथ Mali-T720 जीपीयू और 1GB RAM लगाई गई है। इसकी इंटरनल स्टोरेज 8 जीबी है और 128 जीबी तक का माइक्रोएसडी कार्ड लगाया जा सकता है। स्मार्टफोन का बैक कैमरा 5 मेगापिक्सल है, जिसके साथ ड्यूल LED फ्लैश दी गई है। फ्रंट कैमरा 2 मेगापिक्सल है। इसके साथ भी LED फ्लैश दी गई है। स्मार्टफोन की बैटरी 2600 mAh है। कनेक्टिविटी की बात करें तो यह 4G VoLTE, वाई-फाई, ब्लूटूथ, जीपीएस और माइक्रो यूएसबी सपॉर्ट करता है। कुछ दिन पहले कंपनी ने Intex Aqua Strong 5.1+ स्मार्टफोन लॉन्च किया था। इसके बारे में अधिक जानकारी के लिए यहां पर क्लिक करें।
बार्सिलोना MWC यानी मोबाइल वर्ल्ड कांग्रेस 2016 के एक दिन पहले ही 21 फरवरी को बार्सिलोना में एक खास मौके पर एलजी ने अपने नए फ्लैगशिप G5 स्मार्टफोन का अनावरण कर दिया। कंपनी ने एलजी जी5 को मॉड्यूलर डिजाइन में पेश किया है। LG G5 की बॉडी मेटल की है और यह स्लाइड आउट बैटरी को सपॉर्ट करता है। यानी कि आप बैटरी को निकालकर दूसरे मॉड्यूल के साथ उपयोग कर सकते हैं। 5.3 इंच क्वॉड HD IPS क्वांटम और 1440 x 2560 पिक्सल के रेजॉल्यूशन वाला यह स्मार्टफोन स्नैपड्रैगन 820 प्रोसेसर से पावर्ड है। इस स्मार्टफोन में 4GB रैम मेमरी दी गई है। फोन की इंटरनल मेमरी 32 जीबी है। LG G5 200GB तक के माइक्रो एसडी कार्ड को सपॉर्ट करता है। इस फोन में दो रियर कैमरे हैं। जिसमें से एक का फील्ड ऑफ व्यू 78 डिग्री है जबकि दूसरा कैमरा 135 डिग्री वाइड तक कैप्चर कर सकता है। वाइडर ऐंगल वाला कैमरा जी5 यूजर्स को वाइडर एरिया को कैप्चर करने में मदद करेगा। स्टैंडर्ड कैमरा 16 मेगापिक्सल और वाइड ऐंगल 8 मेगापिक्सल है जबकि इसके बैक पर 8 मेगापिक्सल का फ्रंट कैमरा लगा है। यह स्मार्टफोन ऐंड्रॉयड 6.0 मैर्शमैलो ऑपरेटिंग सिस्टम पर रन करता है और 4G कनेक्टिविटी को सपॉर्ट करता है। 159 ग्राम वजन वाला यह स्मार्टफोन 4 रंगों (सिल्वर, टाइटन, गुलाबी और गोल्ड ) में उपलब्ध है।
नई दिल्ली वनप्लस का मौजूदा फ्लैगशिप स्मार्टफोन OnePlus 3T अब ऐमजॉन इंडिया एक्सक्लूसिव नहीं रहा। अब तक सिर्फ ऐमजॉन पर बिक रहे इस स्मार्टफोन को वनप्लस ने अपनी वेबसाइट के जरिए भी बेचना शुरू कर दिया है। वनप्लस इंडिया अपने स्टोर 'oneplusstore.in' पर OnePlus 3T के 64 जीबी और 128 जीबी स्टोरेज वाले दोनों वैरियंट्स को बेच रहा है। पहले वाली की कीमत 29,999 रुपये है और दूसरे की 34,999 रुपये। दोनों की कीमत ऐमजॉन इंडिया के बराबर ही है। 64 जीबी मॉडल सॉफ्ट गोल्ड और गनमेटल कलर्स में है जबकि 128 जीबी वर्जन अभी आउट ऑफ स्टॉक है। यूजर्स वेबसाइट से डैमेज प्रॉटेक्शन प्लान और एक्सटेंडेड वॉरन्टी भी खरीद सकते हैं। गौरतलब है कि OnePlus 3T कंपनी के पिछले स्मार्टफोन OnePlus 3 का इंप्रूव्ड वर्जन है। इसमें फास्ट चिपसेट, बेहतर फ्रंट कैमरा और बड़ी बैटरी दी गई है। डिजाइन के मामले में कोई बदलाव नहीं है। भारत में पिछले साल दिसंबर में लॉन्च किए OnePlus 3T में 5.5 इंच का फुल HD ऑप्टिक एमोलेड डिस्प्ले लगा है, जिसका रेजलूशन 1080x1920 पिक्सल्स है। OnePlus 3T में क्वॉलकॉम स्नैपड्रैगन 821 प्रोसेसर के साथ 6जीबी रैम लगी है। फ्रंट और बैक दोनों साइड 16 मेगापिक्सल कैमरे लगे हैं। बैटरी 3400 mAh है।
पिछले साल सितंबर में LeEco Le Pro 3 स्मार्टफोन लॉन्च करने वाली चाइनीज कंपनी LeEco ने नया स्मार्टफोन Le Pro 3 Elite लॉन्च किया है। भले ही इस स्मार्टफोन को Elite नाम दिया गया है मगर यह Le Pro 3 का सस्ता वर्जन है। जानें, क्या हैं इसके स्पेसिफिकेशंस: डिजाइन की बात करें तो Le Pro 3 के मुकाबले इस स्मार्टफोन में कोई बदलाव नहीं है। Le Pro 3 Elite में स्नैपड्रैगन 820 प्रोसेसर लगा है, जबकि Le Pro 3 में स्नैपड्रैगन 821 इस्तेमाल किया गया था। Elite में NFC भी नहीं दिया गया है। अन्य फीचर्स में कोई बदलाव नहीं है। LeEco Le Pro 3 Elite ऐंड्रॉयड 6.0 मार्शमैलो पर आधारित कंपनी के अपने EUI 5.8 पर रन करता है। इसमें 5.5 इंच का फुल HD डिस्प्ले है, जिसका रेजलूशन 1080 x 1920 पिक्सल्स है। स्क्रीन पर 2.5D कर्व्ड ग्लास भी लगा है। रैम 4 जीबी है और अड्रीनो 530 जीपीयू लगा है। इंटरनल स्टोरेज 32 जीबी है। Le Pro 3 Elite में 16 मेगापिक्सल बैक कैमरा है, जो 4K वीडियो भी बना सकता है। फ्रंट कैमरा 8 मेगापिक्सल है। कनेक्टिविटी की बात करें तो यह 4G LTE, वाई-फाई, ब्लूटूथ, जीपीएस और यूएसबी टाइप-सी सपॉर्ट करता है। इसमें फिंगरप्रिंट सेंसर भी दिया गया है। इसकी कीमत 1699 युआन (करीब 16500 रुपये) है। चीन में कंपनी ने अपनी साइट से बिक्री शुरू कर दी है। चीन से बाहर लॉन्च करने को लेकर कंपनी की तरफ से अभी कोई जानकारी नहीं मिल पाई है।
[ करण बजाज ] प्राइस: ~4,099 अगर आप अपनी पुरानी टीवी को स्मार्ट बनाना चाहते हैं तो आपको एक स्मार्ट मीडिया प्लेयर बॉक्स की जरूरत होगी। इस बॉक्स में वेब, स्ट्रीमिंग, ऐप्स और यूएसबी मीडिया प्लेबैक की ताकत होनी चाहिए। ReTV इस स्पेस में एक नई कंपनी है, जबकि एमकेट कुछ सालों से इस सेगमेंट में सबसे आगे है। हालांकि, ReTV अन्य मीडिया प्लेयर्स की तरह नहीं होना चाहती है। कंपनी हार्डवेयर के बजाय सॉफ्टवेयर पर फोकस कर दूसरों से अलग दिखना चाहती है। भले ही इसमें मुख्य सॉफ्टवेयर एंड्रॉयड है, लेकिन इसमें आपको एंड्रॉयड इंटरफेस नहीं मिलेगा। इसके बजाय आपको एक कस्टम, ईजी-टू-यूज इंटरफेस मिलता है जो कि कोडी बेस्ड है। मेन इंटरफेस में एक नेविगेशन मेनू लेफ्ट साइड में है, जबकि एक अन्य बॉक्स राइड साइड में सेलेक्टेड कैटेगरी के थंबनेल के साथ है। मूवीशो सेलेक्ट करने पर एक सिनॉप्सिस और अन्य डिटेल्स बॉक्स में खुलती हैं। साथ ही इसमें वीडियो देखने का ऑप्शन आता है। जब आप प्ले बटन दबाते हैं तो इंटरफेस कई सर्विसेज में सर्च करता है और बताता है कि कंटेंट कहां उपलब्ध है। आपको अपने अकाउंट से लॉग-इन करना होता है और इसके बाद आप वीडियो देख सकते हैं। टोरेंट्स स्ट्रीमिंग कैपेबिलिटी में यह डिवाइस बेहतरीन है। अगर कोई मूवी या शो उपलब्ध नहीं है तो बॉक्स टोरेंट्स पर स्कैन करता है और आपको सीधे स्ट्रीमिंग की ताकत देता है। इसके लिए आपको कोई अतिरिक्त सॉफ्टवेयर इंस्टॉल नहीं करना पड़ता है। ReTV टोरेंट सर्च शुरू करने से पहले एक डिसक्लेमर दिखाता है कि कंपनी आपके देखे जा रहे किसी भी कंटेंट के लिए जिम्मेदार नहीं है। यह चालाकी भरा है क्योंकि टोरेंट्स खुद अवैध नहीं है, बल्कि इस पर कॉपीराइट वाले किसी कंटेंट को देखना या शेयर करना अवैध है। अगर आप एक टोरेंट सेलेक्ट करते हैं तो इसे प्ले करने में कुछ वक्त लगता है। इसमें एक बढ़िया फास्ट फॉरवर्ड फीचर भी है जो कि आपको ReTV के क्लाउड स्टोरेज पर वीडियो डाउनलोड करने की ताकत देता है। इस पर ओवरऑल एक्सपीरियंस फास्ट और आसान है, लेकिन यह चीज दिमाग में रखिए कि यह सब आपके इंटरनेट कनेक्शन की स्पीड पर डिपेंड करता है। स्लो कनेक्शन पर आपका अनुभव हो सकता है कि अच्छा न रहे। एंड्रॉयड होने से कई अन्य फंक्शन भी इस बॉक्स पर काम करते हैं। आप कुछ गेम्स खेल सकते हैं, लोकल स्टोरेज से वीडियो चला सकते हैं साथ ही आप अपने स्मार्टफोन के कंटेंट को मिरर भी कर सकते हैं। ReTV 4K वीडियो भी चलाने में समर्थ है। ReTV बॉक्स एक कॉम्पैक्ट स्क्वैयर डिवाइस है। इसमे दो साइड में पोर्ट्स हैं और पावर बटन इसके फ्रंट के टॉप पर है। साथ ही एक इंडीकेटर लाइट भी दी गई है। बैक पर एक एचडीएमआई पोर्ट भी है। लेफ्ट साइड पर दो यूएसबी पोर्ट और एक माइक्रोएसडी पोर्ट है।
नई दिल्ली जियोनी ने अपनी वेबसाइट पर नए स्मार्टफोन Gionee A1 को भारत में लॉन्च करने को लेकर एक बैनर पोस्ट किया है। इस स्मार्टफोन को कंपनी ने हाल ही में संपन्न MWC 2017 में Gionee A1 Plus के साथ लॉन्च किया था। सूत्रों के मुताबिक A1 को कंपनी 22 मार्च को भारत में लॉन्च करने जा रही है। ड्यूल-सिम जियोनी A1 ऐंड्रॉयड 7.0 नॉगट पर रन करता है। इसमें 5.5 इंच के फुल HD AMOLED डिस्प्ले लगा है। मीडियाटेक Helio P10 प्रोसेसर के साथ इसमें 4जीबी रैम लगाई गई है। इंटरनल मेमरी 64 जीबी है और 128 जीबी तक का माइक्रोएसडी कार्ड इसमें लगाया जा सकता है। Gionee A1 में 16 मेगापिक्सल का फ्रंट कैमरा लगा है, जिसका अपर्चर f/2.0 है। इसमें 5P लेंस लगा है। साथ में सेल्फी फ्लैश भी दी गई है। बैक कैमरा 13 मेगापिक्सल है, जिसका अपर्चर f/2.0 है। A1 में कंपनी ने Waves MaxxAudio टेक्नॉलजी इस्तेमाल की है। इसकी बैटरी 4010 mAh है। यह ग्रे, ब्लैक और गोल्ड कलर वैरियंट्स में उपलब्ध होगा। भारत में इसकी कीमत क्या होगी, इस बारे में जानकारी नहीं मिल पाई है मगर यूरोप में इस स्मार्टफोन को कंपनी 349 यूरो यानी 24,600 रुपये में बेचेगी। भारत में भी कीमत इसी के आसपास रह सकती है। कंपनी ने यह भी नहीं बताया है कि वह इस स्मार्टफोन के पावरफुल वर्जन Gionee A1 Plus को भारत में उतारेगी या नहीं। इसमें 6 इंच का फुल HD डिस्प्ले लगा है। मीडियाटेक हीलियो P25 प्रोसेसर के साथ 4GB रैम वाले इस स्मार्टफोन की इंटरनल मेमरी 64 जीबी है। 256 जीबी तक का कार्ड इसमें लगाया जा सकता है। Gionee A1 Plus का फ्रंट कैमरा 20 मेगापिक्सल है। बैक साइड पर ड्यूल कैमरा सेटअप लगा है, जिसमें एक कैमरा 13 मेगापिक्सल है और दूसरा 5 मेगापिक्सल। इसमें 4550 mAh बैटरी लगी है। इंग्लिश में पढ़ें: Gionee A1's India launch date revealed
नई दिल्ली सैमसंग के Galaxy S8 को लेकर तरह-तरह की अफवाहें बाजार में तैर रही हैं। अब कहा जा रहा है कि नए S8 में फेशियल सेंसर के जरिए पेमेंट का फीचर दिया गया है। इस फीचर के साथ सैमसंग सीधे ऐपल को टक्कर देने की तैयारी में है। बता दें कि गैलक्सी एस8 संभवत: महीने के आखिर में सामने आ जाएगा। इसमें फिंगरप्रिंट, आइरिस और फेशियल डिटेक्शन जैसे फीचर्स दिए गए हैं। सैमसंग पेमेंट फीचर को लेकर बैंक से भी संपर्क में है, जिसे लेकर उसने टिप्पणी करने से इनकार कर दिया है। पढ़ें - जेल रिफॉर्म्स के लिए सरकार लाई नया सॉफ्टवेयर हालांकि, गैलक्सी पहले से ही अपने फोन्स में फेशियल एक्सप्रेशन के जरिए लॉक-अनलॉक फीचर दे चुका है, अब यह पेमेंट ऐप्लिकेशन के तौर पर काम करेगा। आगे चलकर प्रतिद्वंद्वी कंपनियों के बीच इस फीचर को देने के लिए होड़ लग सकती है। प्रीमियम रेंज के स्मार्टफोन्स में आइरिस और फिंगरप्रिंट सेंसर्स प्रमुखता से दिया जाने लगा है। नोट7 को लेकर आईं नकारात्मक खबरों के बाद सैमसंग किसी भी तरह की तकनीकी रिस्क लेने के मूड में नहीं है। अभी तक की खबरों पर यकीन करें तो यह फोन डिस्प्ले के हिसाब से दो वैरियंट्स में आएगा। 5.5 इंच और6.2 इंच के। यह ड्यूल कर्व्ड स्क्रीन डिजाइन के साथ आ सकता है। स्मार्टफोन के सभी वर्जन्स की तरह s8 के भी दो वैरियंट्स पर आधारित कई प्रोसेसर हो सकते हैं। लेटेस्ट रिपोर्ट कहती हैं रैम कपैसिटी 4GB हो सकती है। S8 की कीमत का अनुमान 61000 रुपये लगाया जा रहा है और Galaxy S8 प्लस की कीमत 69000 रुपये हो सकती है।
स्मार्टफोन की रैम कितनी होनी चाहिए इसपर लंबे समय से चर्चा हो ही है। माना जाता है कि रैम जितनी ज्यादा होगी, डिवाइस ऐप्स को उतनी ही आसनी से हैंडल कर सकता है। इन दिनों 6 जीबी रैम वाले कई स्मार्टफोन्स मार्केट में उपलब्ध हैं और कुछ कंपनियां 8 जीबी वाले स्मार्टफोन्स भी अनाउंस कर चुकी हैं। मगर चीन की स्मार्टफोन कंपनी वावे के एग्जिक्युटिव लाओ शी मानते हैं कि स्मार्टफोन को इतनी ज्यादा रैम की जरूरत नहीं होती। ऐंड्रॉयड अथॉरिटी की रिपोर्ट के मुताबिक लाओ शी ने अपने वीबो पेज पर कहा है कि स्मार्टफोन्स के लिए 4 जीबी रैम काफी होती है और इतने में वे आसानी से फंक्शन कर लेते हैं। उन्होंने कहा कि वावे के 4 जीबी रैम वाले स्मार्टफोन्स अन्य कंपनियों के 6 जीबी रैम वाले स्मार्टफोन्स के बेहतर काम करते हैं। उदाहरण देते हुए वह कहते हैं कि 2 जीबी रैम वाला आईफोन 4जीबी रैम वाले ऐंड्रॉयड फोन से बेहतर काम करता है। ऐसा इसलिए क्योंकि परफॉर्मेंस सॉफ्टवेयर और हार्डवेयर के कॉम्बिनेशन और तालमेल पर निर्भर करती है। उन्होंने कहा कि ज्यादा रैम ऐड करने से डिवाइस की कीमत बिना वजह बढ़ जाती है। शी ने विस्तार से बताते हुए कहा कि 6 जीबी रैम लगाना खराब नहीं है मगर इतनी रैम की जरूरत ही नहीं होती। खास बात यह है कि शी के यह कॉमेंट वावे के हाल ही में लॉन्च किए गए कुछ स्मार्टफोन्स के खिलाफ भी जाते हैं। वावे के Mate 9 Pro, P10 और P10 Plus में 6GB रैम लगी हुई है। कंपनी के सब ब्रैंड ऑनर ने भी 6जीबी रैम वाला Honor V9 लॉन्च किया है। शी के इन कॉमेंट्स के बीच ध्यान देने वाली बात यह है कि पिछले दिनों लॉन्च हुए LG G6 में 4GB ही रैम है। यह भी कहा जा रहा है कि अपकमिंग सैमसंग गैलक्सी S8 और S8+ में 4GB रैम ही होगी।
गूगल की पैरंट कंपनी ऐल्फाबेट की सेल्फ-ड्राइविंग कार यूनिट वेमो ने ऊबर टेक्नॉलजीज़ के खिलाफ इंटलेक्चुअल प्रॉपर्टी के मुकदमे में एक नया पेटंट क्लेम ऐड किया है। इसके साथ ही वेमो ने मांग की है कि ऊबर को इस इन्फर्मेशन को इस्तेमाल करने से रोका जाए। सिलिकन वैली की दोनों कंपनियां सेल्फ ड्राइविंग वीइकल्स से जुड़ी टेक्नॉलजी को लेकर विवाद में उलझी हुई हैं। वेमो ने पिछले महीने ऊबर पर आरोप लगाया था कि एक पूर्व कर्मचारी ने वेमो से 14 हजार से ज्यादा फाइल्स चुराकर ऊबर को दे दीं। आरोप है इन फाइल्स में लाइट डिटेक्शन ऐंड रेंजिंग टेक्नॉलजी (Lidar) भी शामिल है। ऊबर ने इन आरोपों का खंडन किया है। Lidar सिस्टम बहुत हद तक रडार सिस्टम जैसे होते हैं और अपने आसपास की चीजों का पता लगाने के लिए लाइट बीम इस्तेमाल करते हैं। सेल्फ ड्राइविंग कार सिस्टम्स में यह सबसे महत्वपूर्ण अंग हैं। Waymo ने पहले कहा ता कि Lidar के दो पेटंट्स का उल्लंघन हुआ है। अब उसने एक और पेटंट क्लेम फाइल किया है। इसमें यह भी कहा गया है कि ऊबर ने अनपेंटेंटेड ट्रेड सीक्रिट्स का भी उल्लंघन किया है, जिनमें Lidar में यूज होने वाले लाइट बीम के मेजरमेंट्स, पैरामीटर्स और लाइट बीम शामिल हैं। दोनों कंपनियों के बीच विवाद किस बात को लेकर है, यह समझने के लिए आगे दिए गए लिंक पर क्लिक करें: ​ 4 साल में गूगल के लिए हीरो से दुश्मन नंबर 1 बन गया यह इंजिनियर। इंग्लिश में पढ़ें: Alphabet adds patent claim to Uber intellectual property theft lawsuit
एरिका टॉब, नई दिल्ली अब यदि आप कार ड्राइव करते हुए 'झपकी' लेते हैं, तो आपकी गाड़ी में लगे सेंसर्स आपको 'जगा' देंगे। जी हां, जर्मन कंपनी बॉश कैमरा आधारित ऐसी तकनीक पर काम कर रही है, जो ड्राइविंग करते वक्त नींदभरी आंखें, शारीरिक गतिविधियां, हार्ट रेट और शरीर का तापमान मॉनिटर करेगी। कई बार हम यह स्वीकार नहीं करते कि गाड़ी चलाते वक्त हम नींद की गिरफ्त में आ जाते हैं, क्योंकि हमारी आंखें बंद नहीं हुई होती हैं। ऐसी अवस्था को माइक्रोस्लीप कहा जाता है, जब आपको खुली आंखों में भी नींद आकर घेर लेती है। पढ़ें - अंधेरे में भी तस्वीरें ले सकता है यह स्मार्टफोन नैशनल हाइवे ट्रैफिक सेफ्टी ऐडमिनिस्ट्रेशन के आंकड़ों के मुताबिक इस तरह की नींद के चलते साल 2015 में यूएस में 824 मौतें हुईं। तमाम ऑटो कंपनियां जैसे ऑडी, मर्सिडीज, वॉल्वो वर्तमान में इस तरह के मॉनिटरिंग सिस्टम कारों में दे रही हैं, जो स्टीरिंग, वील ऐंगल, लेन आदि को लेकर ड्राइवर को सचेत करते हैं। अभी नींद में जा रहे ड्राइवर को 'कॉफी कप' की लाइट ब्लिंक कर साउंड के जरिए अलर्ट किया जाता है, लेकिन अब इस सिस्टम को और ज्यादा अडवांस्ड किया जाएगा। बॉश के चीफ टेक्नॉलजी ऑफिसर कीथ स्ट्रिकलैंड कहते हैं, कारों में हम यह तकनीक आने वाले 5 सालों में देख सकते हैं। इस तकनीक को और दो कदम आगे बढ़ाकर ऐसा बनाने की कोशिश की जा रही है कि दो कारें आपस में सेंसर्स के जरिए कम्युनिकेट करें व हादसा खुद ब खुद टल जाए। फ्रांस में ऑटोमोटिव तकनीक की सप्लाई करने वाली कंपनी वेलो भी ऐसा मॉनिटरिंग सिस्टम तैयार कर रही है, जो सामने की सीट पर बैठे बच्चों और ड्राइवर के कंधे, सिर के मूवमेंट्स कैप्चर करेगा। इसी के साथ ही वॉल्वो भी उन अत्याधुनिक तकनीकों पर काम कर रहा है जिसमें ड्राइविंग के दौरान तरह-तरह के सिग्नल्स व अलार्म के जरिए सेफ ड्राइविंग सुनिश्चित की जा सके।
नई दिल्ली लेनोवो भारत में मोटोरोला के लेटेस्ट स्मार्टफोन Moto G5 Plus को लॉन्च करने की तैयारी में है। कंपनी ने 15 मार्च को होने वाले इवेंट के लिए मीडिया को इनवाइट किया है। कंपनी ने ट्वीट करके जानकारी दी है कि यह स्मार्टफोन सिर्फ फ्लिपकार्ट पर बिकेगा। Moto G5 Plus को कंपनी ने कुछ दिन पहले मोबाइल वर्ल्ड कांग्रेस 2017 में लॉन्च किया था। इसके साथ कंपनी ने Moto G5 से भी पर्दा उठाया था। दोनों स्मार्टफोन्स कंपनी के Moto G4 और Moto G4 Plus के अलगी जेनरेशन के डिवाइस हैं। Moto G5 में 5 इंच का डिस्प्ले लगा है जबकि G5 Plus में 5.2 इंच की स्क्रीन लगी है। दोनों का रेजलूशन फुल एचडी है। पहले वाले में स्नैपड्रैगन 430 प्रोसेसर लगा है जबकि दूसरे में स्नैपड्रैगन 625 प्रोसेसर लगाया गया है। Moto G5 दो वेरियंट्स में आएगा- 2GB रैम/16GB स्टोरेज और 3GB रैम/64GB स्टोरेज। Moto G5 Plus तीन वेरियंट्स में आएगा- 2GB रैम/32GB स्टोरेज, 3GB रैम/32GB स्टोरेज और 4GB रैम/64GB स्टोरेज। ऐंड्रॉयड 7.0 नॉगट पर रन करने वाले दोनों स्मार्टफोन्स की बैटरी की क्षमता भी अलग है। Moto G5 में 2800 mAh बैटरी लगी है जबकि G5 Plus में 3000 mAh बैटरी है। Moto G5 Plus का बैक कैमरा 12 मेगापिक्सल है और इसके साथ ड्यूल LED फ्लैश दी गई है। यह 4K विडियो भी बना सकता है फ्रंट कैमरा 5 मेगापिक्सल है। G5 का बैक कैमरा 13 मेगापिक्सल और फ्रंट कैमरा 5 मेगापिक्सल है।
घर बनाने में यूं तो महीनों लग जाते हैं, ऐसे में अगर कोई घर सिर्फ 24 घंटे के भीतर बनकर तैयार हो जाए तो यह बेहद चौंकाने वाली बात है। जी हां, हम बात कर रहे हैं रूस की जहां ऐसा ही एक कारनामा देखने को मिला है। अब आप सोच रहे होंगे कि महज एक दिन में घर कैसे बनाया गया, तो बता दें यह घर बनाया नहीं गया है बल्कि 3D प्रिंटर से प्रिंट किया गया है। करीब 7 लाख 35 हजार रुपये की कीमत में बनने वाला यह घर इतना मजबूत है कि 175 सालों तक चलेगा। सैन फ्रांसिस्को की एक कंपनी Apis Cor. ने इसका निर्माण किया है। कंपनी ने बताया कि इसकी खिड़की और दरवाजे की लागत सबसे ज्यादा है। इसे बनाने के लिए सीमेंट और कंक्रीट के मिक्स्चर को इंक के रूप में इस्तेमाल किया गया है। इसके लिए मोबाइल 3D कंस्ट्रक्शन प्रिंटर का इस्तेमाल किया गया। इसके बाद इस पॉर्टेबल मशीन को बिल्डिंग से निकाल कर इसमें खिड़की और दरवाजे लगाकर इसकी फिनिशिंग की गई। 37 वर्ग मीटर का यह घर कर्व्ड शेप में बना है और इसमें एक पारंपरिक घर के सारे फीचर्स मौजूद हैं। इस घर में हॉल, बाथरूम, लिविंग रूम और किचन को भी बेहतरीन डिजाइन में पेश किया गया है। कंपनी ने बताया कि 3D प्रिंटिंग में अभी सुधार की कई संभावनाएं हैं। इस नई टेक्नॉलजी के जरिए रिफ्यूजी कैंप और प्राकृतिक आपदाओं में अपने घर खो बैठे लोगों के लिए कम समय में आसानी से घर तैयार किए जा सकेंगे।
गूगल के स्मार्टफोन्स Pixel और Pixel XL को अब भारत में प्री-ऑर्डर किया जा सकता है। फ्लिपकार्ट ने गुरुवार आधी रात से इनके लिए प्री-ऑर्डर लेना शुरू कर दिया है। दोनों फोनों की डिलिवरी 26 अक्टूबर तक होने की उम्मीद है। फ्लिपकार्ट पिक्सल स्मार्टफोन्स के खरीददारों को कई सारे ऑफर्स भी दे रहा है। पिक्सल और पिक्सल XL के स्टोरेज के आधार पर दो ऑप्शंस हैं- 32जीबी और 128 जीबी। भारत में पिक्सल से 32 जीबी वैरियंट की कीमत 57,000 रुपये और 128 जीबी वैरियंट की कीमत 66 हजार रुपये रखी गई है। वहीं पिक्सल XL का 32 जीबी वैरियंट 67 हजार का है, जबकि 128 जीबी वाला वैरियंट 76,000 रुपये में बेचा जा रहा है। वैसे तो दोनों स्मार्टफोन भारत में 'क्वायट ब्लैक' और 'वेरी सिल्वर' ऑप्शंस में उतारे गए हैं, मगर फ्लिपकार्ट पर 'पिक्सल' का सिर्फ क्वाइट ब्लैक ऑप्शन ही लिफ्ट किया गया है। पिक्सल XL का भी एक ही वैरियंट लिस्ट किया गया है- 128 जीबी स्टोरेज वाला क्वायट ब्लैक कलर वैरियंट। गूगल ने इन स्मार्टफोन्स के तीसरे कवर वैरियंट - रियली ब्लू से भी पर्दा उठाया था, मगर माना जा रहा है कि कंपनी उसे भारत में बाद में बेचेगी। क्या हैं ऑफर: फ्लिपकार्ट ने HDFC बैंक, सिटीबैंक, ICICI बैंक और ऐक्सिस बैंक जैसे बड़े बैंकों से टाइअप करके 'No Cost EMI' का ऑप्शन दिया है। यानी ईएमआई पर अतिरिक्त चार्ज नहीं देना होगा। ज्यादा से ज्यादा 18 महीनों तक की ईएमआई करवाई जा सकती है और सबसे छोटी किश्त 3,167 रुपये की है। अगर आप अपना पुराना फोन एक्सचेंज करते हैं तो आपको 27000 रुपये का एक्सचेंज मिल सकता है। इस तरह से पिक्सल के 32 जीबी वाला वैरियंट आपको 30,050 रुपये में पड़ेगा। खास बात यह है कि आईफोन 6s पर ही 27,000 की एक्सचेंज वैल्यू मिल रही है। देखें: Google Pixel XL Vs Apple iPhone 7 Plus फ्लिपकार्ट पर ऑनलाइन सेल के अलावा गूगल अपने स्मार्टफोन्स की बिक्री ऑफलाइन भी करेगा। कंपनी ने रेडिंग्टन को अपना ऑफिशल डिस्ट्रिब्यूटर बनाया है। लॉन्चिंग इवेंट में गूगल ने बताया था कि वह क्रोमा, विजय सेल्स, जंबो और रिलायंस डिजिटल समेत अन्य रीटेल चेन्स के जरिए भी पिक्सल स्मार्टफोन्स बेचेगा। स्पेसिफिकेशंस गूगल पिक्सल में 5 इंच का फुल एचडी एमोलेड डिस्प्ले लगा है और पिक्सल XL में 5.5 इंच का QHD एमोलेड डिस्प्ले। दोनों पर 2.5D कर्व्ड ग्लास है और कॉर्निंग गरिला ग्लास 4 प्रॉटेक्शन भी दी गई है। पिक्सल की बैटरी 2,770 mAh है, जबकि पिक्सल Xl की 3,450 mAh. दोनों स्मार्टफोन्स में क्वॉलकॉम स्नैपड्रैगन 821 क्वॉड-कोर प्रोसेसर लगा है, जिसके साथ 4 जीबी रैम दी गई है। दोनों का बैक कैमरा 12.3 मेगापिक्सल और फ्रंट कैमरा 8 मेगापिक्सल है। दोनों ऐंड्रॉयड 7.1 नॉगट पर रन करते हैं। इन फोनों की खास कही जा रही है इनमें डाला गया गूगल असिस्टेंट। देखें: क्या खास है Pixel और Pixel XL में
सैमसंग ने अपने स्मार्टफोन Galaxy C9 Pro का छोटा वैरियंट Galaxy C5 Pro लॉन्च किया है। चीन में उतारे गए इस स्मार्टफोन का दाम कंपनी ने 2499 युआन (करीब 24,100 रुपये) रखा है। जानें, क्या हैं इसके स्पेसिफिकेशंस: लिस्टिंग के मुताबिक Samsung Galaxy C5 Pro गोल्ड, ब्लू और पिंक गोल्ड कवर वैरियंट्स में उपलब्ध होगा। डिजाइन इसका गैलक्सी C9 प्रो जैसा है मगर यह उसके जैसा पावरफुल नहीं है। ऐंड्रॉयड पर रन करने वाले सैमसंग गैलक्सी C5 प्रो में दो सिम डाले जा सकते हैं। इसमें हाइब्रिड सिम स्लॉट दिया गया है। इसमें लगाए गए 5.2 इंच के फुल HD सुपर एमोलेड डिस्प्ले का रेजलूशन 1080 x 1920 पिक्सल्स है। स्मार्टफोन में 2.2 GHz के ऑक्टा-कोर प्रोसेसर के साथ 4GB रैम लगाई गई है। स्मार्टफोन की इंटरनल मेमरी 64 जीबी है, जिसमें से 51 जीबी यूजर्स के लिए उपलब्ध होगी। 256 जीबी तक का माइक्रोएसडी कार्ड भी इसमें लगाया जा सकता है। Samsung Galaxy C5 Pro का बैक कैमरा 19 मेगापिक्सल है, जिसके साथ LED फ्लैश दी गई है। फ्रंट कैमरा 16 मेगापिक्सल है। कनेक्टिविटी की बात करें तो यह 4G LTE, वाई-फाई, ब्लूटूथ और यूएसबी-टाइप C सपॉर्ट करता है। इसमें 2600mAh बैटरी लगी है। गैलक्सी C5 प्रो को भारत में लॉन्च करने को लेकर कंपनी की क्या योजना है, इस बारे में जानकारी नहीं मिल पाई है। गौरतलब है कि सैमसंग ने पिछले दिनों भारत में गैलक्सी C9 प्रो को 39,990 रुपये में लॉन्च किया है। इंग्लिश में पढ़ें: Samsung launches Galaxy C5 Pro in China
नई दिल्ली साल 2015 में शाओमी ने पहले स्मार्टशूज लॉन्च किए थे जो पहनने वाले के स्टेप्स को ट्रैक करके कई जानकारियां जुटा सकते थे। अब कंपनी ने इंटेल के मॉड्यूल वाले नए स्मार्ट शूज लॉन्च किए हैं। 90 Minutes Ultra Smart Sportswear नाम के इन शूज़ में इंटेल का बटन के आकार का क्यूरी मॉड्यूल लगा है। इनकी बैटरी 60 दिन तक चल सकती है और इस दौरान ये वॉकिंग, रनिंग और क्लाइमिंग जैसी ऐक्टिविटीज़ को ट्रैक कर सकते हैं। डेटा को इकट्ठा करके ये बता सकते हैं कि कितनी दूरी तय की, स्पीड कितनी रही और पूरी प्रक्रिया में कैलरीज कितनी बर्न की। शाओमी के स्मार्ट शूज़ में एयर कुशंस, ऐंटी स्किड फीचर्स, आर्क डिजाइन्ड सोल्स और ऐंटी बैक्टीरियल इनसोल्स दिए गए है। मार्केट में इन्हें पुरुषों के लिए ब्लैक और सर्फ ब्लू जबकि महिलाओं के लिए ब्लैक और पिंक कलर्स में उपलब्ध करवाया जाएगा। एक स्पेशल ब्लू एडिशन भी है जो अंधेरे में चमकता है। अभी चीन में उतारे गए इन शूज़ को वहां पर Mi की वेबसाइट से प्री-ऑर्डर किया जा सकता है। शिपिंग 15 अप्रैल से शुरू होगी। इनकी कीमत 300 युआन (करीब 2800 रुपये) रखी गई है। इंग्लिश में पढ़ें: Xiaomi launches smart shoes powered by Intel
हिना गुप्ता जेन मोबाइल्स ने बेहद कम कीमत पर अपना 3G स्मार्टफोन सिनेमैक्स 2 लॉन्च किया है। 4,199 रुपये के इस स्मार्टफोन को पिछले साल लॉन्च हुए सिनेमैक्स का बेहतर वर्शन माना जा रहा है। अच्छी लुक वाले इस स्मार्टफोन के फीचर्स ठीकठाक हैं। कोई सस्ता सा फोन खरीदने पर विचार कर रहे हैं तो यह एक अच्छी चॉइस है। इसके बाकी फीचर्स कैसे हैं, जानने के लिए पढ़िए रिव्यू: डिजाइन और डिस्प्ले देखने में यह स्मार्टफोन माइक्रोसॉफ्ट की लूमिया सीरीज़ जैसा लगता है। इसमें रिमूवेबल बैक पैनल है, जो प्लास्टिक का बना है और थोड़ा भारी है। इसी वजह से एक हाथ से यूज करने पर थोड़ी असुविधा हो सकती है। इसमें 2 सिमकार्ड और 1 मेमरी कार्ड स्लॉट है। साथ ही 2,900 mAh की बैटरी भी लगी है। पावर बटन राइट साइड में है और वॉल्यूम रॉकर की लेफ्ट साइड में। इसमें माइक्रो यूएसबी पोर्ट और ऑडियो जैक टॉप पैनल पर दिए गए है। इसके रियर पैनल में एलईडी फ्लैश के साथ 5मेगापिक्सल कैमरा दिया गया है। फ्रंट में सेल्फी लेने के लिए 2 मेगापिक्सल कैमरा है। इसमें साढ़े 5 इंच का QHD डिस्प्ले (960x540 पिक्सल्स) है और क्वॉलिटी भी काफी अच्छी है। कलर भी औसत से नजर आते हैं। धूप में भी स्क्रीन ठीक दिखती है। गेम्स और मूवीज़ के लिए इसकी बड़ी स्क्रीन अच्छी है। टचस्क्रीन रेस्पॉन्सिव है, मगर स्क्रीन पर उंगलियों के निशान पड़ते रहते हैं। कैमरा और परफॉर्मेंस जेन सिनेमैक्स 2 ऐंड्रॉयड 5.1 लॉलिपॉप पर रन करता है और यूजर्स को स्टॉक ऐंड्रॉयड का एक्सपीरियंस देता है। यूजर्स इंटरफेस को बदल तो नहीं पाएंगे, मगर पहले से डाले गए कुछ ऐप्स को हटाया जा सकता है। इससे डिवाइस में स्पेस बन जाएगा। यूजर इंटरफेस बहुत सिंपल है और आप डिवाइस को आसानी से इस्तेमाल कर सकते है। इस स्मार्टफोन में 32 बिट 1.3 GHz क्वॉडकोर स्प्रेडट्रम प्रोसेसर लगा है, जिसके साथ 1जीबी रैम दी गई है। इसकी इंटरनल स्टोरेज 8 जीबी है, जिसे माइक्रोएसडी कार्ड की मदद से 32जीबी तक बढ़ाया जा सकता है। इसमें 2,900 mAh की बैटरी है। 3G, वाई-फाई, ब्लूटूथ और जीपीएस जैसे कनेक्टिविटी ऑप्शंस भी इसमें हैं। कैमरे की बात करें तो जेन सिनेमैक्स 2 में 5 मेगापिक्सल का रियर कैमरा है, जिसक साथ एलईडी फ्लैश दी गई है। कैमरा ऐप सिंपल है। आउटडोर में तो यह अच्छी तस्वीरें खींचता है मगर इंडोर फटॉग्रफी में निराश करता है। तस्वीरों में बहुत नॉयज़ दिखता है। फूल जूम पर ली गईं तस्वीरें भी ब्लर खिंचीं। फ्रंट कैमरा भी निराश करता है, मगर इस कीमत के स्मार्टफोन से ज्यादा उम्मीद नहीं रखी जा सकती। परफॉर्मेंस की बात करें तो यह अपने प्राइस और स्पेसिफिकेशंस के हिसाब से काफी अच्छा प्रदर्शन करता है। शुरुआती टेस्टिंग में मल्टीटास्किंग करने में कोई दिक्कत नहीं हुई, मगर हेवी ऐप डाउनलोड करके चलाने पर थोड़ा स्लो हो गया। अगर ग्राफिक्स वाले गेम्स खेलें तब भी यह स्मूद नहीं चलता। मिक्स यूज के बाद इसकी बैटरी पूरा दिन निकालने में कामयाब रही। लाउडस्पीकर पर इसकी साउंड क्वॉलिटी खास नहीं है, मगर हेडफोन में ठीक है। कॉल के दौरान क्वॉलिटी ठीक थी। इसमें 4जी कनेक्टिविटी होती तो बेहतर होता। नतीजा जो लोग कम कीमत पर बड़ी स्क्रीन वाला 3जी फोन खरीदना चाहते हैं, उनके लिए जेन सिनेमैक्स 2 अच्छा ऑप्शन है। इसी कीमत पर लेनोवो A2010 पर भी विचार किया जा सकता है, जिसमें 4जी कनेक्टिविटी है। पहली बार ऐंड्रॉयड या स्मार्टफोन यूज करने जा रहे हों तो सिनेमैक्स 2 खरीदा जा सकता है। खूबियां - कम कीमत - अच्छा डिस्प्ले - अच्छी बनावट कमियां - 4G नहीं है - हेवी ऐप नहीं झेल पाता - इनडोर में तस्वीरें अच्छी नहीं खींचता
खबर है कि लेनोवो ने भारत में अपना नया एंट्री-लेवल स्मार्टफोन लॉन्च किया है। इस स्मार्टफोन का नाम Vibe B बताया जा रहा है। कंपनी की तरफ से इस बारे में ऑफिशली अभी तक कोई सूचना नहीं मिली है मगर मुंबई के एक रीटेलर ने दावा किया है कि स्मार्टफोन की कीमत 5,799 रुपये है और यह 10 मार्च से उपलब्ध है। Lenovo Vibe B ऐंड्रॉयड 6.0 मार्शमैलो पर रन करता है। इसमें 4.5 इंच का FWVGA IPS डिस्प्ले है, जिसका रेजलूशन 480 x 854 पिक्सल्स है। इसमें 1GHz के क्वॉड-कोर मीडियाटेक MT6735M 64-बिट प्रोसेसर के साथ 1 जीबी रैम लगाई गई है। स्मार्टफोन का बैक कैमरा 5 मेगापिक्सल बताया जा रहा है और प्रंट कैमरा 2 मेगापिक्सल। इंटरनल मेमरी 8 जीबी है और 32 जीबी तक का कार्ड इसमें लगाया जा सकता है। बैटरी 2000 mAh है,11.3 घंटों का टॉकटाइम और 7.3 दिनों का स्टैंडबाइ टाइम दे सकती है। कनेक्टिविटी की बात करें तो लेनोवो वाइब बी 4G LTE, 3G, वाई-फाई, जीपीएस, ब्लूटूथ औ माइक्रो-यूएसबी सपॉर्ट करता है। महेश टेलिकॉम नाम के रीटेलर का कहना है कि Lenovo Vibe B स्मार्टफोन मैट ब्लैक और मैट वाइट कलर्स में उपलब्ध होगा। गौरतलब है इस स्मार्टफोन को कंपनी ने अपनी ग्लोबल साइट पर लिस्ट किया है मगर भारत की वेबसाइट पर इसका कोई जिक्र नहीं है।
आशीष पांडे, नई दिल्ली वावे के ब्रैंड ऑनर ने भारत में तीन नए हैंडसेट लॉन्च किए हैं। इनमें सबसे प्रीमियर ऑनर 8 है, जो ड्यूल रियर कैमरा लेंस से लैस है। ऑनर 8 स्मार्ट कंपनी का मिड रेंज का स्मार्टफोन है और हॉली 3 बजट सेगमेंट का फोन है। हॉली 3 को भारत में ही बनाया जाएगा। 29,999 रुपये के ऑनर 8 में 12 मेगापिक्सल का डुअल लेंस कैमरा है, जिसमें से एक आरजीबी और एक मोनोक्रोम लेंस है जो ज्यादा डिटेल वाली तस्वीर खींचते हैं। फ्रंट कैमरा 8 मेगापिक्सल का है। दोनों तरफ ग्लास डिजाइन बॉडी वाले इस फोन में किरीन 950 प्रोसेसर है, 4 जीबी रैम है, 312 जीबी रैम और एक्सपेंडेबल मेमरी के अलावा 3000 मिली एंपियर बैटरी है। 19,999 रुपये वाले ऑनर 8 स्मार्ट में 5.2 इंच डिस्प्ले है, मेटल बॉडी, 13 मेगापिक्सल कैमरा, 8 मेगापिक्सल सेल्फी कैमरा, 3000 मिली एंपियर बैटरी जैसे फीचर हैं। ऑनर 8 की तरह इसमें डुअल लेंस नहीं है और इसमें प्रोसेसर किरीन 650 है। हॉली 3 का दाम 9999 रुपये है और इसे भारत में बनाया जाएगा। 3डी बैक कवर, 13 और 8 मेगापिक्सल कैमरा, 3100 मिली एंपियर बैटरी, 2 जीबी रैम और 16 जीबी इनबिल्ट मेमरी इसके अन्य फीचर हैं।
नई दिल्ली दिसंबर क्वॉर्टर का फेस्टिव सीजन सैमसंग के लिए बेरंग रह सकता है। इसकी सेल एक चौथाई तक घट सकती है और प्रीमियम स्मार्टफोन सेगमेंट में इसकी नंबर1 रैंकिंग भी जा सकती है। सैमसंग ने ग्लोबल मार्केट के लिए गैलक्सी नोट 7 का प्रॉडक्शन और उसकी सेल बंद कर दी है। इस तरह इंडिया में इसके लॉन्चिंग प्लान पर भी ग्रहण लग गया। दुनिया की सबसे बड़ी फोन मेकर कंपनी सैमसंग ने मंगलवार की शाम कहा कि उसने गैलक्सी नोट 7 की सेल और उसका एक्सचेंज बंद कर दिया है। उसने कहा कि सेफ्टी की चिंताओं को देखते हुए डिवाइस का प्रॉडक्शन बंद करने का फैसला किया है। पहले कंपनी ने कहा था कि वह नोट 7 का प्रॉडक्शन शेड्यूल को अस्थायी तौर पर एडजस्ट कर रही है। लेकिन एक्सचेंज किए गए मॉडल में भी आग लगने की घटनाएं सामने पर उसने डिवाइस का प्रॉडक्शन पूरी तरह बंद कर दिया। काउंटरप्वाइंट रिसर्च के सीनियर एनालिस्ट तरुण पाठक कहते हैं, 'हमारे हिसाब से इंडिया में सैमसंग को दिसंबर क्वॉर्टर में प्रीमियम सेगमेंट की सेल में 20 से 25 पर्सेंट का लॉस हो सकता है।' उन्होंने कहा, 'हमें लगता है कि इस दौरान वॉल्यूम के हिसाब से एपल का मार्केट शेयर बढ़कर 60 पर्सेंट पर पहुंच सकता है। सैमसंग के पास ऐसा कोई फोन नहीं है जो नोट 7 की जगह ले सके। हालांकि पिछले साल उसके पास गैलक्सी एस6 एज+ जैसा सब्स्टीट्यूट था।' एनालिस्ट अनुमान लगा रहे थे कि सेल में देरी के चलते मार्केट शेयर में थोड़ी बहुत कमी आ सकती है लेकिन मंगलवार को प्रॉडक्ट बंद करने के ऐलान के बाद एनालिस्टों ने अनुमान में बड़ा बदलाव किया है। एनालिस्टों का कहना है कि टोटल सेल में प्रीमियम सेगमेंट का हिस्सा बहुत कम है लेकिन इंडस्ट्री को एक चौथाई रेवेन्यू इसी हाई मार्जिन सेगमेंट से हासिल होता है। इस सेगमेंट में खासतौर पर फेस्टिव सीजन में जब मांग और खरीदारी दोनों पीक पर होती है, तब प्रॉडक्ट्स नहीं होने की वजह से सैमसंग को बड़ा नुकसान होगा। मार्च क्वॉर्टर में सैमसंग का मार्केट शेयर 62 पर्सेंट था जबकि एपल 37 पर्सेंट शेयर के साथ दूसरे नंबर पर थी। जून में खत्म अगले क्वॉर्टर में एपल ने मार्केट शेयर का यह गैप घटा दिया जब सैमसंग का मार्केट शेयर 47 पर्सेंट रह गया। काउंटरप्वाइंट रिसर्च डेटा के मुताबिक हालांकि सैमसंग अब भी 49 पर्सेंट के साथ लीड कर रही है। साइबरमीडिया रिसर्च (सीएमआर) के मुताबिक, इस साल अगस्त में सैमसंग के पास प्रीमियम सेगमेंट में 57 पर्सेंट मार्केट शेयर था जबकि एपल 32 पर्सेंट के साथ दूसरे नंबर पर थी। सीएमआर के सीनियर एनालिस्ट फैसल कावूसा कहते हैं, 'अब इस रैंकिंग में नाटकीय बदलाव आ सकता है। एपल नंबर 1 पर पहुंच सकती है। कस्टमर को एक साल तक जियो सर्विसेज का फ्री एक्सेस देने के लिए रिलायंस जियो के साथ किए करार से भी एपल को फायदा होगा।'
नई दिल्ली स्पेन के बार्सिलोना में चल रहे मोबाइल वर्ल्ड कांग्रेस में एलजी ने अपने फ्लैगशिप स्मार्टफोन LG G6 को लॉन्च कर दिया है। यह डिवाइस पिछले साल लॉन्च हुए LG G5 का अगला वर्शन है। साउथ कोरियन टेक कंपनी पिछले कुछ दिनों से LG G6 को लेकर टीजर कैंपेन चला रही थी। LG G6 में बेजल डिस्प्ले दिया गया है। 5.7 इंच की फुल एचडी स्क्रीन डिस्प्ले वाले इस स्मार्टफोन का रेजॉल्यूशन 2880 × 1440 पिक्सल है। बात अगर कैमरे की करें तो एलजी 6 में 13 मेगापिक्सल के डुअल लेंस वाले 2 रियर कैमरे लगाए गए हैं। एलजी जी6 आइस प्लैटिनम, ऐट्रो ब्लैक, मिस्टिक वाइट कलर वैरिएंट्स में उपलब्ध होगा। इस स्मार्टफोन में एक विशेष खासियत है। जानने के लिए अगली स्लाइड पर जाएं। इस हैंडसेट की कीमत लगभग LG G5 के आसपास ही रखी गई है। इसे भारत में कब लॉन्च किया जाएगा, फिलहाल इसपर से पर्दा नहीं उठाया गया है। LG UX 6.0 को लेटेस्ट ऐंड्रॉयड 7.0 नोगट पर बनाया गया है। इसमें यूजर्स को 16:9 और 18:9 के अनुपात में स्क्रीन पर देखने का फीचर दिया गया है। यह दुनिया का पहला और एकमात्र ऐसा स्मार्टफोन है जो कि डॉल्बी वि​जन व्यूइंग टेक्नॉलजी से लैस है। इसमें क्वॉलकॉम स्नैपड्रैगन 821 चिपसेट प्रोसेसर दिया गया है और इसे 6जीबी रैम से लैस किया गया है। इंटरनल मेमरी के लिहाज से देखें तो इसें 64 और 128 जीबी वैरिएंट मिलेगा, जिसे कि यूजर्स जरूरत के हिसाब से 256 जीबी तक अधिकतम बढ़ा सकेंगे। यह स्मार्टफोन आधे घंटे तक 5 फीट गहने पानी में रह सकता है।
नई दिल्ली गूगल ने अपने पिक्सल स्मार्टफोन की आफ्टरसेल्स सर्विस के लिए एचटीसी के साथ पार्टनरशिप की है। डील के तहत देश के 30 शहरों में गूगल के स्मार्टफोन की आफ्टरसेल्स सर्विस का जिम्मा एचटीसी पर होगा। कंपनी फेस्टिव सीजन में ऐपल के आईफोन 7 को टक्कर देने के लिए 1,000 से ज्यादा रिटेल आउटलेट्स में पिक्सल स्मार्टफोन की बिक्री करेगी। प्रीमियम सेगमेंट में अभी टक्कर एपल के नए आईफोन 7 और गूगल के पिक्सल के बीच होगी, क्योंकि इस सेगमेंट की नंबर वन कंपनी सैमसंग ने गैलक्सी नोट 7 के प्रॉडक्शन और ग्लोबल सेल्स पर रोक लगा दी है। इस फोन की बैटरी में आग लगने की खबरों के बाद कंपनी ने यह फैसला लिया है। गूगल के प्रवक्ता ने कहा, ‘हमने आफ्टरसेल्स सर्विस के लिए भारत के 30 शहरों के 56 वॉक इन सर्विस सेंटर्स के लिए एचटीसी इंडिया के साथ पार्टनरशिप की है। भारत में रेडिंग्टन इंडिया हमारा नैशनल डिस्ट्रिब्यूटर है।’ प्रवक्ता के मुताबिक कस्टमर की शिकायतों को रजिस्टर करने के लिए टॉल फ्री नंबर दिया जाएगा। गूगल के दोनों पिक्सल फोन को एचटीसी ने तैयार किया है और इन्हें भारत में इंपोर्ट किया जाएगा। एचटीसी की नोएडा में खुद की असेंबली यूनिट भी है। हालांकि इन स्मार्टफोन्स को गूगल अपने ब्रैंड नेम से बाजार में बेचेगी। गूगल ने अपने स्मार्टफोन को विजय सेल्स, रिलायंस डिजिटल, स्पाइस मोबिलिटी और संगीता मोबाइल जैसी सात बड़ी रिटेल स्टोर चेंस में बेचने का फैसला किया है। पिक्सल की ऑनलाइन बुकिंग और बुकिंग के राइट्स ई-कॉमर्स साइट फ्लिपकार्ट के पास हैं। गूगल ने इस महीने की शुरुआत में 5 इंच का पिक्सल और 5.5 इंच का पिक्सल एक्सएल लॉन्च किया था। भारत में इस फोन की प्री-बुकिंग 13 अक्टूबर से शुरू हो चुकी है और लोगों को फोन की डिलीवरी महीने के अंत में मिलने की उम्मीद है।
स्पेन के बार्सिलोना में चल रहे टेक इवेंट MWC 2017 में सोनी ने एक्सपीरिया सीरीज के 4 स्मार्टफोन्स लॉन्च किए हैं। कंपनी ने फ्लैगशिप-क्लास में Xperia XZ Premium और XZs लॉन्च किए हैं जबकि बजट रेंज में Xperia XA1 और XA1 Ultraको उतारा है। जानें, क्या हैं इन स्मार्टफोन के स्पेसिफिकेशंस: Xperia XZ Premium XZ लाइनअप में दमदार स्पेसिफिकेशंस देखने को मिले हैं। XZ Premium में 5.5 इंच का 4K IPS LCD डिस्प्ले है, जिसका रेजलूशन 3840 x 2160 पिक्सल्स है। इसमें क्वॉलकॉम का लेटेस्ट प्रोसेसर स्नैपड्रैगन 835 लगा हुआ है। 2017 में इस प्रोसेसर के साथ लॉन्च होने वाला यह पहला स्मार्टफोन है। इस फोन की रैम 4 जीबी है और इंटरनल स्टोरेज 64 जीबी। 256 जीबी तक का माइक्रोएसडी कार्ड इसमें डाला जा सकता है। ऐंड्रॉयड 7.1 नॉगट पर रन करने वाले इस स्मार्टफोन के फ्रंट और बैक पर कॉर्निंग गरिला ग्लास 5 प्रॉटेक्शन दी गई है। इस स्मार्टफोन का बैक कैमरा 19 मेगापिक्सल है, जो OIS, PDAF और LED फ्लैश सपॉर्ट करता है। कैमरे से 4K विडियो भी बनाए जा सकते हैं और 960fps पर स्लो-मोशन विडियो भी रिकॉर्ड किए जा सकते हैं। फ्रंट पर 13 मेगापिक्सल कैमरा लगा है जो फुल HD विडियो बना सकता है। इसमें साइड माउंटेड फिंगरप्रिंट सेंसर, बैरोमीटर, कंपस और कलर स्पेक्ट्रम मीटर लगे हैं। यह 4G LTE और यूएसबी टाइप-C सपॉर्ट करता है। बैटरी 3230 mAh है जो क्विकचार्ज 3.0 टेक्नॉलजी सपॉर्ट करती है। Xperia XZs Xperia XZs में पिछले साल लॉन्च हुए क्वॉलकॉम स्नैपड्रैगन 820 प्रोसेसर के साथ 4G रैम लगी है। इंटरनल मेमरी 32 जीबी है और 256 जीबी तक का कार्ड इसमे लगाया जा सककता है। इसमें 5.2 इंच का फुल HD डिस्प्ले लगा है, जिसका रेजलूशन 1080x1920 पिक्सल्स है। ऐंड्रॉयड 7.0 नॉगट पर रन करने वाले इस स्मार्टफोन में 2900 mAh बैटरी लगी है। यह 4G LTE, Wi-Fi, DLNA, NFC and A-GPS और माइक्रो-यूएसबी सपॉर्ट करता है। इसका बैक कैमरा भी 19 मेगापिक्सल है जिसके सभी फीचर्स Xperia XZ Premium जैसे हैं। फ्रंट कैमरा 13 मेगापिक्सल है। Xperia XZ Premium और Xperia XZs IP68 रेटिंग के साथ वॉटर और डस्ट रेजिस्टंट हैं। Xperia XA1 Ultra Xperia XA1 अल्ट्रा में 6 इंच का फुल HD डिस्प्ले है, जिसका रेजलूशन 1080 x 1920 पिक्सल्स है। इसमें MediaTek Helio P20 प्रोसेसर के साथ 4GB रैम दी गई है। स्टोरेज के आधार पर इसके दो वेरियंट्स (32GB और 64GB) हैं। 256 जीबी तक का कार्ड इसमें लगाया जा सकता है। ऐंड्रॉयड 7.0 नॉगट पर रन करने वाले इस स्मार्टफोन में भी साइड पर फिंगरप्रिंट सेंसर लगा है। यूएसबी टाइप-सी पोर्ट वाले इस फैबलट में 2700 mAh बैटरी लगी है। इसका बैक कैमरा 23 मेगापिक्सल है और फ्रंट कैमरा 16 मेगापिक्सल है। Sony Xperia XA1 इस स्मार्टफोन में 5 इंच का HD डिस्प्ले लगा है, जिसका रेजॉलूशन 720 x 1280 पिक्सल्स है। इसमें मीडियाटेक Helio P20 SoC प्रोसेसर के साथ 3 जीबी रैम और 32 जीबी स्टोरेज दी गई है। 256 जीबी तक का माइक्रोएसडी कार्ड इसमें लगाया जा सकता है। इस स्मार्टफोन में भी साइड पर फिंगरप्रिंट सेंसर लगा है। बैटरी 2300 mAh है जो फास्ट चार्जिंग सपॉर्ट करती है। कनेक्टिविटी की बात करें तो 4G LTE और माइक्रो-यूएसबी के साथ अन्य सभी स्टैंडर्ड कनेक्टिविटी फीचर्स को सपॉर्ट करता है। इसमें भी 23 मेगापिक्सल बैक कैमरा लगा है, जिसके साथ LED फ्लैश दी गई है। फ्रंट कैमरा 8 मेगापिक्सल है। ये सभी स्मार्टफोन्स अलग-अलग रंगों में उपलब्ध होंगे मगर इनकी कीमत या उपलब्धता को लेकर कोई जानकारी नहीं दी गई है। इंग्लिश में पढ़ें: Sony launches new Xperia smartphones at MWC 2017: Price, specifications and more
कोलकाता रिलायंस जियो इन्फोकॉम और देश की टॉप तीन टेलिकॉम कंपनियों के बीच रोजाना कॉल फेल होने की संख्या में पिछले 15 दिनों में गिरावट आई है। इस दौरान जियो की भारती एयरटेल के साथ कॉल्स में सबसे ज्यादा सुधार दिखाई दिया है। मामले की जानकारी रखने वाले दो लोगों ने ईटी को बताया कि अतिरिक्त पॉइंट्स ऑफ इंटरकनेक्शन के चलते कॉल्स फेल होने में गिरावट आई है। जियो और एयरटेल के बीच डेली कॉल्स फेल्योर 23 सितंबर को 73 फीसदी पर था, जो अब घटकर 56 फीसदी पर आ गया है। दूसरी ओर देश की तीसरे नंबर की सबसे बड़ी टेलीकॉम ऑपरेटर आइडिया सेल्युलर के साथ यह आंकड़ा पहले के 75 फीसदी से घटकर अब 62 फीसदी पर आ गया है। वोडाफोन इंडिया के साथ कॉल फेल्योर लेवल पहले 83.5 फीसदी पर था जो कि अब घटकर 75 फीसदी पर आ गया है। हालांकि, कॉल फेल्योर रेट्स अभी भी टेलिकॉम रेग्युलेटरी अथॉरिटी ऑफ इंडिया (ट्राई) के तय 0.5 फीसदी के लेवल से काफी ऊपर हैं। ट्राई ने 0.5 फीसदी कॉल फेल्योर रेट की लिमिट को क्वॉलिटी ऑफ स्टैंडर्ड्स नॉर्म्स के तहत पालन करने का आदेश दिया है और इसके लिए 17 अक्टूबर आखिरी तारीख दी गई है। मुकेश अंबानी की जियो ने इस खबर के लिए ईटी के सवालों के जवाब नहीं दिए, जबकि एयरटेल के प्रवक्ता ने कहा कि पीओआई का मसला दो ऑपरेटर्स के बीच का है, जिसे दोनों कंपनियां आपस में सुलझा रही हैं। जियो और देश की बड़ी टेलिकॉम कंपनियां पीओआई और कॉल फेल्योर को लेकर पिछले करीब एक महीने से एक दूसरे पर हमला कर रही हैं। जियो ने पहले से मौजूद ऑपरेटर्स पर आरोप लगाया है कि वे उसे पर्याप्त संख्या में पीओआई नहीं दे रही हैं। इस पर एयरटेल, वोडाफोन और आइडिया ने कहा था कि जियो को पर्याप्त पीओआई दिए जा चुके हैं। एयरटेल ने कॉल फेल्योर के लिए जियो को दोषी ठहराया था। उसके मुताबिक, बिना तैयारी के कमर्शल लॉन्च की वजह से जियो को ऐसी मुश्किलें पेश आ रही हैं।
चीन की स्मार्टफोन कंपनी Huawei ने MWC 2017 में अपने फ्लैगशिप स्मार्टफोन्स P10 और P10 Plus लॉन्च किए हैं। इन स्मार्टफोन्स के ड्यूल बैक कैमरा सेटअप को कंपनी ने कैमरे बनाने वाली प्रतिष्ठित कंपनी Lecia के साथ मिलकर डिवेलप किया है। कंपनी ने इन स्मार्टफोन्स को 8 रंगों में लॉन्च किया गया है। जानें, क्या हैं इनके फीचर्स और किस दाम पर उतारा गया है इन्हें: Huawei P10 और P 10 Plus में हाइपर डायमंड कट फिनिशिंग दी गई है ताकि स्क्रैचिंग न हो और फिंगरप्रिंट न छूटें। ये स्मार्टफोन्स ग्रीनरी, डैजलिंग ब्लू, प्रेस्टीज़ गोल्ड, डैजलिंग गोल्ड, रोज गोल्ड, मिस्टिक सिल्वर, सिरैमिक वाइट और ग्रेफाइल ब्लैक कवर्क में उपलब्ध होंगे। खास बात यह है कि फिंगरप्रिंटसेंसर फ्रंट पर ग्लास के नीचे दिया गया है। यह जेस्चर भी सपॉर्ट करता है, जैसे कि शार्प टैप से आप बैक जा सकेंगे और लॉन्ग प्रेस से होम पेज पर चले जाएंगे। राइट या लेफ्ट स्वाइप करके आप ऐप ट्रे खोल सकते हैं। स्पेसिफिकेशंस की बात करें तो Huawei P10 और P 10 Plusमें HiSilicon Kirin 960 प्रोसेसर लगा है। इसमें Cat 2/11 मॉडम और Mali G71MP जीपीयू भी दिया गया है। P10 में 4जीबी रैम के साथ 64जीबी स्टोरेज दी गई है। P10 Plus में 4 जीबी रैम के साथ 64 जीबी स्टोरे या फिर 6 जीबी रैम के साथ 128 जीबी स्टोरेज का ऑप्शन मिलेगा। दोनों स्मार्टफोन्स में 256 जीबी तक का माइक्रोएसडी कार्ड डाला जा सकता है। Huawei P10 और P 10 Plus में ड्यूल कैमरा सेटअप लगा है। इनमें एक कैमरा 20 मेगापिक्लल है जो मोनोक्रोम डीटेल्स लेता है। दूसरा कैमरा 12 मेगापिक्सल है जो RGB डीलेट्ल कैप्चर करता है। कैमरे से 4K विडियो भी बनाए जा सकते हैं। दोनों स्मार्टफोन्स का फ्रंट कैमरा 8 मेगापिक्सल है। P10 और P10 Plus ऐंड्रॉयड 7.1 नॉगट पर आधारित कंपनी के अपने यूजर इंटरफेस EMUI 5.1 OS पर रन करते हैं। कनेक्टिविटी की बात करें तो ये 4.5G LTE, वाई-फाई, ब्लूटूथ, जीपीएस और यूएसबी टाइप-सी सपॉर्ट करते हैं। Huawei P10 में 5.1 इंच का HD डिस्प्ले लगा है और बैटरी 3200 mAh है। Huawei P10 Plus का डिस्प्ले 5.5 इंच का है और फुल HD है। इसमें 3750 mAh बैटरी लगाई गई है। दोनों स्मार्टफोन्स पर 2.5D गरिला ग्लास 5 प्रॉटेक्शन दी गई है। स्मार्टफोन्स फास्ट चार्जिंग भी सपॉर्ट करते हैं। कंपनी का कहना है कि 30 मिनट चार्ज करके आप फोन को दिनभर इस्तेमाल कर सकते हैं। कीमत Huawei P10 की कीमत 649 यूरो (करीब 47500 रुपये) रखी गई है। Huawei P10 Plus के 4 जीबी रैम वाले वर्जन की कीमत 699 यूरो (करीब 49 हजार रुपये) और 6 जीबी रैम वाले वर्जन की कीमत 799 यूरो (करीब 56000 रुपये) रखी गई है। दोनों स्मार्टफोन्स मार्च की शुरुआत में कई सारे देशों में एकसाथ लॉन्च किए जाएंगे। भारत में इन्हें कब लाया जाएगा, इस बारे में अभी जानकारी नहीं मिल पाई है।
आसुस ने अगस्त में भारत में अपने जेनफोन 3 लाइनअप के स्मार्टफोन लॉन्च किए थे। कंपनी ने जेनफोन 3, जेफोन 3 लेजर, जेनफोन 3 डीलक्स और जेनफोन 3 अल्ट्रा को उतारा था। जेनफोन 3 डीलक्स भारत में पहले ही बिक रहा है और अब कंपनी ने जेनफोन 3 लेजर की बिक्री शुरू की है। जेनफोन 3 लेजर (ZC551KL) की कीमत 18,999 रुपये रखी गई है। पहले एक महीने तक यह सिर्फ फ्लिपकार्ट पर बिकेगा और इसके बाद अन्य ई-कॉमर्स साइट्स और आसुस एक्सक्लूसिव स्टोर्स पर उपलब्ध होगा। ड्यूल-सिम सपॉर्ट करने वाले आसुस जेनफोन 3 लेजर में 5.5 इंच का फुल एचडी डिस्प्ले है, जिसका रेजॉलूशन 1080 x 1920 पिक्सल्स है। इसमें 2.5D कर्व्ड डिस्प्ले लगा है। स्मार्टफोन में 64-बिट ऑक्टा-कोर क्वॉलकॉम स्नैपड्रैगन 430 प्रोसेसर के साथ 4जीबी रैम लगी है। स्मार्टफोन की इंटरनल मेमरी 32जीबी है, जिसे माइक्रोएसडी कार्ड से 128 जीबी तक बढ़ा सकते हैं। बैक में 13 मेगापिक्सल कैमरा है और फ्रंट में 8 मेगापिक्सल कैमरा। ऐंड्रॉयड 6.0 मार्शमैलो पर रन करने वाले इस स्मार्टफोन की बैटरी 3000 mAh है। यह ग्लेशियर सिल्वर और सैंड गोल्ड वैरिंयंट्स में उपलब्ध है। इंग्लिश में पढ़ें: Asus Zenfone 3 Laser with 13MP camera now available in India at Rs 18,999
नई दिल्ली वावे ने सेकंड जेनरेशन की दो स्मार्टवॉचिज़ पेश की हैं। बार्सिलोना में चल रहे वर्ल्ड मोबाइल कांग्रेस में Huawei ने Watch 2 और Watch 2 Classic एडिशन को अपने फ्लैगशिप स्मार्टफोन, P10 और P10 Plus के साथ पेश किया। वॉच 2 एक स्पोर्ट्स लुक वाली स्मार्टवॉच है जिसमें 1.2 इंच का डिस्प्ले दिया गया है। इसका रेजॉल्यूशन 390x390 पिक्सल है। Android Wear 2.0 पर आॅपरेट होने वाली इस स्मार्टवॉच में स्नैपड्रैगन वियर 2100 प्रोसेसर लगा है। इसके साथ ही इसमें 4 जीबी की स्टोरेज क्षमता दी गई है, जबकि इसमें 768 एमबी रैम दी गई है। Huawei Watch 2 में सिम कार्ड के लिए स्लॉट दिया गया है और इसमें नैनो सिम भी लगाया जा सकेगा। ऐसे देखा जाए तो यह स्मार्टवॉच सिर्फ वक्त बताने के लिए ही नहीं, ​बल्कि एक साथ कॉलिंग के लिए भी मददगार होगी। इसमें कनेक्टिविटी के लिए 4G LTE, जीपीएस, ब्लूटूथ और Wi-Fi दिया गया हैं। वावे की इस स्मार्टवॉच में इनबिल्ट जीपीएस, हार्ट रेट मॉनिटर, दिया गया है। इसके साथ ही यह स्मार्टवॉच वाटर रेजिस्टेंट यानी इसपर पानी का कोई कोई असर नहीं होगा। वावे की दोनों स्मार्टवॉच ऐंड्रॉयड पे और गूगल असिस्टेंट फीचर को सपॉर्ट करती हैं। इनकी 420एमएएच बैटरी नॉर्मल इस्तेमाल पर दो दिन तक चल जाती है। वावे वॉच 2 के ब्लूटूथ वैरिएंट की कीमत 329 यूरो यानी 23, 155 रुपये होगी। जबकि 4जी वैरिएंट स्मार्टवॉच की कीमत 26 हजार रुपये के पार होगी। इन स्मार्टवॉचेज को मार्च की शुरुआत से खरीदा जा सकेगा।
बार्सिलोना नोकिया ने मोबाइल बाजार में वापसी का ऐलान कर दिया है। स्पेन में हो रही मोबाइल वर्ल्ड कांग्रेस में उसने अपने पुराने सुपरहिट फीचर फोन 3310 को 17 साल बाद फिर से लॉन्च किया और साथ ही तीन नए स्मार्टफोन नोकिया 6, नोकिया 5 और नोकिया 3 भी लॉन्च किए। यह तीनों फोन ऐंड्रॉयड ऑपरेटिंग सिस्टम चलेंगे। इसके लॉन्चिंग के साथ ही नोकिया ने साफ कर दिया है कि वह इस बार स्मार्टफोन कंपनी में टॉप 3 की जगह हासिल करने के इरादे से बाजार में आ रही है। एचएमडी ग्लोबल ने नोकिया की वापसी की है और इस कंपनी के वाइस प्रेजिडेंट, इंडिया अजय मेहता ने एनबीटी से बातचीत में बताया कि 3310 एक आइकानिक फोन है, जिसे हमने नए रंगों और ज्यादा दमदार बैटरी जैसे फीचर के साथ पेश किया है। उन्होंने हालांकि कहा, 'हमारी नजर स्मार्टफोन पर है, हमारे हीरो तीन नए ऐंड्रॉयड फोन होंगे। जून तक भारत के बाजारों में इनकी एंट्री हो जाएगी। उन्होंने कहा कि पहले नोकिया की ताकत उसका डिस्ट्रिब्यूशन नेटवर्क था, जिस पर फिर काम किया गया है और 80,000 आउटलेट्स में इन फोन को लाया जाएगा। हालांकि कंपनी ऑनलाइन और ऑफलाइन दोनों मॉडल पर काम करेगी। अभी यह तय नहीं हुआ है कि कौन सी डिवाइस दुकानों के जरिए आएगी और कौन सी ऑनलाइन एक्सक्लूसिव होगी। अजय मेहता ने बताया कि बाजार में कन्फ्यूजन है और अभी इतने सारे डिवाइस हैं कि ग्राहक खुद तय नहीं कर पा रहा। हम फोन के एक्स्पीरियंस को तवज्जो देंगे। हम भले ही रैम, मेगापिक्सल के नाम पर नहीं लड़ रहे होंगे लेकिन किसी में कम भी नहीं होंगे। फोन का एक्सपीरियंस कैसा होता है, इस पर फोकस करेंगे। डिजाइन के मामले में तीनों नोकिया स्मार्टफोन्स काफी अलग है। फॉक्सकॉन के साथ हम डिजाइन और बिल्ट को औरों से बेहतर रखेंगे। इन फोन में प्योर ऐंड्रॉयड होगा, यानी पहले से ठूंसे हुए ऐप्स और यूजर इंटरफेस की लेयर नहीं होंगी और मंथली अपडेट्स देंगे। नोकिया की एंट्री इन तीन स्मार्टफोन्स और 3310 के साथ होगी लेकिन बाद में और भी मॉडल लाने पर फैसला किया जाएगा। मेहता के मुताबिक हम हर कैटिगिरी में आना चाहते हैं। कस्टमर केयर पर भी फोकस होगा और जिस दिन बाजार में एंट्री होगी, उस दिन 250 शहरों कस्बों में हमारे केयर सेंटर भी होंगे। नोकिया के कुछ डिवाइस शुरुआत में चीन में लॉन्च किए गए थे। मेहता के मुताबिक, हमने देखा कि न सिर्फ नोकिया के पुराने फैन्स बल्कि नई जेनरेशन के ग्राहक भी इनसे जुड़े हैं। भारत में भी हमें ऐसी उम्मीद है। उनसे जब पूछा गया कि बाजार में फोन की पहचान ही अब स्पेशिफिकेशन से हो रही है तो यूजर एक्सपीरियंस पर वह कैसे टिकेंगे, तो उन्होंने कहा कि नोकिया की पुरानी ब्रैंड वैल्यू, ट्रस्ट और फोन के नतीजे हमारे मुख्य हथियार होंगे। नोकिया 3 का इंटरनैशनल दाम 139 यूरो, नोकिया 6 के रूटीन मॉडल का 229 यूरो और ब्लैक मॉडल का 299 यूरो रखा गया है। भारतीय प्राइसिंग और बेचने के चैनल पर अपडेट्स हम आप तक जल्दी ही लाएंगे।
नोकिया के फीचर फोन Nokia 3310 के साथ पॉप्युलर गेम Snake की भी वापसी हो गई है। अच्छी बात यह है कि स्नेक गेम को खेलने के लिए Nokia 3310 की बिक्री शुरू होने का इंतजार करना जरूरी नहीं है। इसे आप फेसबुक मेसेंजर पर भी खेल सकते हैं मगर भारतीय यूजर्स को थोड़ा इंतजार करना होगा। स्नेक गेम को मेसेंजर पर मौजूद गेमिंग फीचर 'इन्स्टंट गेम्स' में लॉन्च किया गया है। यह एक नया फीचर है, जिसके जरिए यूजर्स एक-दूसरे को चैलंज कर सकते हैं। स्पेस इनवेड्स, पैक-मैन और वर्ड्स विद फ्रेंड्स जैसे और भी कई गेम्स मेसेंजर पर खेले जा सकते हैं। नोकिया 3310 को कंपनी ने नए रंगों, नए लोगो और अच्छे ग्राफिक्स के साथ लॉन्च किया है। इसी तरह से स्नेक गेम भी आपको नए रूप में नजर आएगा। भारतीयों को अभी मेसेंजर पर स्नेक गेम खेलने के लिए तब तक इंतजार करना होगा जब तक फेसबुक अपने अपडेटेड ऐप में इस इंस्टंट गेमिंग फीचर को जारी नहीं करती। तब तक आप ऐप स्टोर्स पर मौजूद स्नेक गेम्स खेल सकते हैं जो काफी हद तक नोकिया वाले गेम की ही तरह हैं।
कूलपैड ने भारत में नया स्मार्टफोन लॉन्च किया है। इस स्मार्टफोन का नाम Coolpad Note 5 Lite है। नाम से ही साफ है कि यह Coolpad Note 5 का बेसिक वर्जन है, जिसे भारत में पिछले साल सितंबर में लॉन्च किया गया था। Coolpad Note 5 Lite ऐंड्रॉयड 6.0 मार्शमैलो पर आधारित Cool Ui 8.0 पर रन करता है। इसमें 5 इंच का HD IPS डिस्प्ले है, जिसका रेजलूशन 720 x 1280 पिक्सल्स है। इसमें 2.5D कर्व्ड ग्लास भी लगा है। 1GHz के क्वॉड-कोर मीडियाटेक MT6735CP प्रोसेसर के साथ इसमें 3 जीबी रैम लगी है। साथ में माली 720 जीपीयू इंस्टॉल किया गया है। बैक कैमरा 13 मेगापिक्सल है, जिसके साथ ड्यूल LED फ्लैश दी गई है। फ्रंट कैमरा 8 मेगापिक्सल है। बैक साइड पर फिंगरप्रिंट सेंसर भी लगा है। कूलपैड नोट 5 लाइट की इंटरनल मेमरी 16 जीबी है और 64 जीबी तक का माइक्रोसडी कार्ड इसमें लगाया जा सकता है। यह 4G VoLTE, वाई-फाई. ब्लूटूथ, जीपीएस और माइक्रोयूएसबी सपॉर्ट करता है। स्मार्टफोन की बैटरी 2500 mAh है। यह 200 घंटों का स्टैंडबाइ टाइम दे सकती है। Coolpad Note 5 Lite की कीमत कंपनी ने 8,199 रुपये रखी है। यह सिर्फ ऐमजॉन इंडिया पर बिकेगा। इसकी बिक्री 21 मार्च मंगलवार से शुरू होगी। यह गोल्ड और ग्रे कलर्स में उपलब्ध होगा।
नई दिल्ली बार्सिलोना में चल रहे यूरोप के सबसे बड़े वार्षिक ट्रेड फेयर मोबाइल वर्ल्ड कांग्रेस में कनाडाई मूल की कंपनी ब्लैकबेरी ने अपना इन हाउस डिजाइन वाला आखिरी फोन लॉन्च कर दिया। KEYone नाम के इस स्मार्टफोन को अप्रैल 2017 से खरीदा जा सकता है। इसकी कीमत 549 डॉलर (करीब 36 हजार रुपये) के आसपास हो सकती है। Blackberry KEYone में टच डिस्प्ले के साथ ही एक फिजिकल कीबोर्ड भी दिया गया है ताकि लोग 5.5 इंच की फुल टचस्क्रीन पर आसानी से टाइप कर सकें। इसके साथ ही इसमें ब्लैकबेरी की सिक्योरिटी और उसके सारे सॉफ्टवेयर इंस्टाल हैं। बता दें कि कंपनी ने पिछले साल सितंबर में स्मार्टफोन नहीं बनाने का ऐलान किया था। यह भी पढ़ें: LG ने लॉन्च किया G6 स्मार्टफोन, नहीं होता है पानी का असर यह स्मार्टफोन ऐंड्रॉयड के 7.0 नूगट पर आॅपरेट होगा। इसमें 3 जीबी रैम और 32 जीबी इंटरनल मेमरी दी गई है। इसको 2 टेराबाइट यानी 2024 जीबी तक बढ़ाया जा सकेगा। प्रोसेसर की बात करें तो इसमें क्वॉलकॉम स्नैपड्रैगन आॅक्टाकोर 625 प्रोसेसर लगाया गया है। रियर कैमरा 12 और फ्रेंट कैमरा 8 मेगापिक्सल का है। इतना ही नहीं, फोन में 3,050एमएएच की बैटरी दी गई है और यह क्विक चार्जिंग तकनीक से लैस है। फोन में Sony IMX378 सेंसर भी दिए गए हैं ताकि बेहतर फोटो क्लिक की जा सकें। यह फोन 4जी को सपॉर्ट करता है।
यूजर्स से नेगेटिव फीडबैक मिलने के बाद वॉट्सऐप अब फिर से पुराना वाला स्टेटस फीचर लाने जा रहा है। पुराना वाला फीचर हाल ही में बीटा वर्जन में नजर आया था मगर अब वॉट्सऐप ने भी पुराने फीचर को लाने की पुष्टि कर दी है। फेसबुक के स्वामित्व वाले इंस्टंट मेसेंजर ऐप ने TechCrunch को बताया कि पुराने वाले स्टेटस फीचर को वापस लाया जाएगा। अगले हफ्ते तक सभी ऐंड्रॉयड यूजर्स इस फीचर को इस्तेमाल कर पाएंगे और उसके बाद आईफोन के लिए भी इसे जारी कर दिया जाएगा। कंपनी की तरफ से जारी बयान में कहा गया है, 'हमने यूजर्स की बात सुनी है। लोग पुराने वाले फीचर को मिस कर रहे हैं। इसलिए हमने प्रोफाइल सेटिंग्स में About सेक्शन में इसे ऐड किया है। अब आपके अपडेट आपके नाम के आगे लोगों को दिखेंगे। साथ ही हम एक ऐसे फीचर पर भी काम कर रहे हैं जिससे यूजर्स अपने फ्रेंड्स और फैमिलीज़ के साथ फोटो, विडियो और GIF शेयर कर सकेंगे।' देखें: लॉन्च हुआ Moto G5 Plus, फीचर्स और दाम जानें टेक्स्ट स्टेटस वाले फीचर को यूजर्स ठीक उसी तरह से यूज कर पाएंगे, जैसे पहले इस्तेमाल करते थे। About में जाकर आपको टेक्स्ट स्टेटस डालना होगा। आपके कॉन्टैक्ट्स को यह स्टेटस तब नजर आएगा, जब वे कोई चीज शेयर करने के लिए आपका कॉन्टैक्ट खोलेंगे। खास बात यह है कि वॉट्सऐप का 'स्टेटस स्टोरीज' फीचर हटाया नहीं जा रहा है। यह भी मौजूद रहेगा मगर अलग टैब में। आप इसमें फोटो और विडियोज़ डाल सकते हैं और स्नैपचैट की तरह ये 24 घंटों में अपने आप हट जाएंगे। इस फीचर को पूरी तरह से डिसेबल नहीं किया जा सकेगा।
बार्सिलोना में चल रहे इवेंट MWC 2017 में ZTE ने अपनी ब्लेड सीरीज के दो स्मार्टफोन्स से पर्दा उठाया है। ZTE Blade V8 Mini और ZTE Blade V8 Lite नाम के इन स्मार्टफोन्स को मिड-रेंज में उतारा गया है। जानें, क्या है इनमें खास: ZTE Blade V8 Mini इस स्मार्टफोन की खासियत है इसमें लगा ड्यूल बैक कैमरा जो आईफोन 7 प्लस की तरह Bokeh इफेक्ट दे सकता है। फोन का बैक कैमरा 3D तस्वीरें भी खींच सकता है। इसमें लगे दो कैमरों से खींची गई तस्वीरों को मिलाकर 3D तस्वीर तैयार की जाती है। अन्य स्पेसिफिकेशंस की बात करें तो इस स्मार्टफोन में 5 इंच का HD डिस्प्ले लगा है। 1.4 GHz के ऑक्टा-कोर प्रोसेसर के साथ इसमें 2GB रैम लगी है। इंटरनल मेमरी 16 जीबी है और माइक्रोएसडी कार्ड भी लगाया जा सकता है। स्मार्टफोन ऐंड्रॉयड 7.0 नॉगट पर रन करता है। बैक में ड्यूल-कैमरा सेटअप लगा है, जिसमें एक कैमरा 13 मेगापिक्सल है और दूसरा 2 मेगापिक्सल। फ्रंट कैमरा 5 मेगापिक्सल है। स्मार्टफोन में 2800 mAh बैटरी लगी है जिसे रिमूव नहीं किया जा सकता। इसमें फिंगरप्रिंट सेंसर भी दिया गया है। ZTE Blade V8 Lite ZTE ब्लेड V8 लाइट की बात करें तो इसमें 5 इंच का फुल HD डिस्प्ले है मगर कैमरा मेगापिक्सल्स के मामले में मिनी से कमतर है। इसमें 8 मेगापिक्सल बैक कैमरा लगा है। फ्रंट कैमरा 6 मेगापिक्सल है। इस स्मार्टफोन में ऑक्टा कोर प्रोसेसर के साथ 2 जीबी रैम लगाई गई है। इंटरनल मेमरी 16 जीबी है और 128 जीबी तक का माइक्रोएसडी कार्ड लगाया जा सकता है। बैटरी 2500 mAh है। यह स्मार्टफोन भी ऐंड्रॉयड 7.0 नॉगट पर रन करता है। इसमें फिंगरप्रिंट सेंसर भी दिया गया है। कंपनी का इरादा इन स्मार्टफोन्स को अलग-अलग मार्केट्स में उतारने का है। V8 Mini को एशिया पसिपिक और यूरोप में उतारा जाएगा जबकि V8 Lite को इटली, जर्मनी और स्पेन में बेचा जाएगा।
नई दिल्ली चीन की स्मार्टफोन कंपनी शाओमी अपना लेटेस्ट स्मार्टफोन भारत में लॉन्च करने की तैयारी में है। कंपनी ने 20 मार्च को होने वाले इवेंट के लिए मीडिया को इनवाइट किया है। इनवाइट में लिखा है, 'टाइम इज स्मार्टर।' चर्चा है कि इस इवेंट में कंपनी अपना स्मार्टफोन Redmi 4A लॉन्च कर सकती है। पिछले साल चीन में लॉन्च किए गए Redmi 4A में 5 इंच का HD डिस्प्ले है, जिसका रेजलूशन 720x1280 पिक्सल है। इसमें क्वॉलकॉम स्नैपड्रैगन 425 प्रोसेसर के साथ 2 जीबी रैम लगाई गई है। स्मार्टफोन की इंटरनल मेमरी 16 जीबी है और 128 जीबी तक माइक्रोएसडी कार्ड इसमें लगाया जा सकता है। इस स्मार्टफोन बाकी रेग्युलर सेंसर्स तो हैं मगर फिंगरप्रिंट सेंसर नहीं हैं। इसमें हाइब्रिड सिम स्लॉट लगा है। इसमें ऐंड्रॉयड 6.0 मार्शमैलो पर आधारित कंपनी का अपना यूजर इंटरफेस MIUI डाला गया है। स्मार्टफोन का बैक कैमरा 13 मेगापिक्सल और फ्रंट कैमरा 5 मेगापिक्सल है। बैक कैमरे के साथ LED फ्लैश भी है। कनेक्टिविटी की बात करें तो यह स्मार्टफोन 4G LTE, वाई-फाई, ब्लूटूथ और जीपीएस सपॉर्ट करता है। इसमें 3120 mAh बैटरी लगी है। इंग्लिश में पढ़ें: Xiaomi Redmi 4A smartphone likely to be launched in India on March 20
नई दिल्ली चर्चा है कि HMD Global नोकिया ब्रैंड के दो नए स्मार्टफोन लाने की तैयारी में है। इन स्मार्टफोन्स का नाम Nokia 7 और Nokia 8 बताया जा रहा है। इन दोनों हैंडसेट्स में Nokia 6 से पावरफुल स्पेसिफिकेशंस हो सकते हैं। NokiaPowerUser वेबसाइट के मुताबिक दोनों स्मार्टफोन्स मिड-रेंज सेगमेंट में लॉन्च होंगे। रिपोर्ट्स के मुताबिक Nokia 7 और Nokia 8 में क्वॉलकॉम स्नैपड्रैगन 660 प्रोसेसर लगा होगा। एक के डिस्प्ले का रेजलूशन फुल HD (1080 x 1920 pixel) होगा और दूसरे का क्वॉड HD (1440 x 2560 pixel) होगा। फुल HD वाले स्मार्टफोन का डिस्प्ले भी छोटा रहने की उम्मीद है। रिपोर्ट्स के मुताबिक दोनों स्मार्टफोन्स की बॉडी मेटल की होगी। इनके बेजल्स पतले होंगे और यूनिबॉडी फ्रेम होगा। कैमरा डिजाइन भी अलग होगा। दोनों में फास्ट चार्जिंग टेक्नॉलजी इस्तेमाल हो सकती है। दोनों में फिंगरप्रिंट सेंसर लगे होंगे। चर्चा है कि दोनों स्मार्टफोन्स के कैमरे भी बेहतर होंगे। नोकिया 8 में Carl-Zeiss कगे लेंस हो सकते हैं। यह बात कुछ दिन पहले किए गए नोकिया के ट्वीट से अलग है, जिसमें कहा गया था कि कंपनी Carl Zeiss के ऑप्टिक्स इस्तेमाल नहीं करेगी। HMD ग्लोबल इस साल कुछ और स्मार्टफोन लॉन्च करने की योजना बना रही है। अभी तक कंपनी Nokia 3, Nokia 5 और Nokia 6 को लॉन्च कर चुकी है। रिपोर्ट्स के मुताबिक नोकिया अपना फ्लैगशिप स्मार्टफोन भी लॉन्च करेगी। ऐपल, गूगल और सैमसंग के ट्रेंड को फॉलो करते हुए फ्लैगशिप को 2 वेरियंट्स में उतारा जाएगा। फ्लैगशिप डिवाइसेज में क्वॉलकॉम स्नैपड्रैगन 835 प्रोसेसर लगा होगा मगर एक में 4 जीबी रैम होगी और दूसरे में 6 जीबी। इन स्मार्टफोन्स की बॉडी मेटल की होगी और बड़े वेरियंट में ड्यूल बैक कैमरा सेटअप लगा होगा। इनमें से एक सेंसर 23 मेगापिक्सल होगा। बड़े वेरियंट की कीमत 4500 युआन (करीब 43000 रुपये) और छोटे की 4000 युआन (करीब 38000 रुपये) हो सकती है।
नई दिल्ली स्मार्टफोन बनाने वाली चीन की कंपनी कूलपैड ने भारत में नया मिड-रेंज स्मार्टफोन नोट 5 लॉन्च कर दिया है। इसमें कंपनी का ड्यूल-इन-वन सॉफ्टवेयर है। इसकी मदद से यूजर्स दो अलग-अलग स्पेस में वॉट्सऐप, गूगल और फेसबुक वगैरह के अलग-अलग अकाउंट्स कॉन्फिगर कर सकते हैं। जानें, क्या हैं इसके फीचर्स और कीमत कितनी रखी गई है: कूलपैड नोट 5 में 5.5 इंच का फुल एचडी डिस्प्ले लगा है, जिसका रेजॉलूशन 1080 x 1920 पिक्सल है। इसमें ऑक्टा-कोर क्वॉलकॉम स्नैपड्रैगन 617 प्रोसेसर लगा है। रैम 4जीबी है और इंटरनल मेमरी 32 जीबी। माइक्रोएसडी कार्ड की मदद से इसकी मेमरी 128 जीबी तक बढ़ाई जा सकती है। ऐंड्रॉयड 6.0.1 मार्शमैलो पर रन करने वाले इस स्मार्टफोन का बैक कैमरा 13 मेगापिक्सल और फ्रंट कैमरा 8 मेगापिक्सल है। बैक कैमरे के साथ एलईडी फ्लैश दी गई है। कनेक्टिविटी की बात करें हाइब्रिड सिम-स्लॉट वाला यह स्मार्टफोन 4G LTE, 3G, वाई-फाई, ब्लूटूथ, जीपीएस और यूएसबी-OTG सपॉर्ट करता है। इसमें फिंगरप्रिंट सेंसर भी है। बैटरी 4010mAh है, जो फास्ट चार्जिंग टेक्नॉलजी सपॉर्ट करती है। कूलपैड नोट 5 की कीमत 10,999 रुपये रखी गई है। यह ऐमजॉन इंडिया से ही खरीदा जा सकता है। इसे नोबल ब्लैक और शैंपेन गोल्ड कलर्स में लॉन्च किया गया है। इंग्लिश में पढ़ें: Coolpad Note 5 smartphone with metal body, 4GB RAM launched at Rs 10,999
शाओमी मंगलवार को एक इवेंट में अपने Pincone Processor को लॉन्च करने जा रही है। फिलहाल वह इसके प्रमोशन मे जुटी है। इस सिलसिले में कंपनी ने एक विडियो जारी किया है। इस विडियो में चीन के नेमॉनिस्ट वांग फेंग को दिखाया गया है। फेंग दो बार वर्ल्ड मेमरी चैंपियनशिप जीत चुके हैं। इस विडियो में यह दिखाया गया है कि फेंग कैसे लंबे-लंबे अंकों को याद रख लेते हैं। इस तरह से कंपनी ने पाइनकोन प्रोसेसर की क्षमताओं को दिखने की कोशिश की है। एक रिपोर्ट में दावा किया गया है कि शाओमी अगले हफ्ते Pinecome V670 प्रोसेसर को लॉन्च करेगी। यह ऑक्टा-कोर प्रोसेसर होगा, जिसमें 4 हाइ-फ्रिक्वेंसी Cortex A53 कोर होंगे और 4 Cortex A53 लो फ्रिक्वेंसी कोर होंगे। इसमें 28nm प्रोसेसर पर बने इस प्रोसेसर के साथ ARM Mali T860 MP2 GPU लगाया गया है। बताया जा रहा है कि कंपनी हाइ एंड Pinecome V790 प्रोसेसर पर भी काम कर रही है, जिसे इसी साल बाद में लॉन्च किया जा सकता है। कहा जा रहा है कि इसके लिए कंपनी सैमसंग के साथ मिलकर काम कर रही है। चर्चा है कि Pinecone प्रोसेसर कंपनी के अपकमिंग स्मार्फोन Mi 5c में लगा होगा। कंपनी ने इस प्रोसेसर की लॉन्चिंग के लिए मंगलवार के इन्विटेशन भेजे हैं। पेइचिंग नैशनल कन्वेंशन सेंटर में इसे लॉन्च किया जाएगा।
इस महीने की शुरुआत में खबर आई थी कि नोकिया का बेहद पॉप्युलर रहा मोबाइल फोन Nokia 3310 वापसी कर रहा है। चर्चा है कि नोकिया ब्रैंड का मालिकाना हक रखने वाली कंपनी HMD Global इसे MWC 2017 में लॉन्च करेगी। अब इस फोन के बारे में कुछ और जानकारियां सामने आई हैं। ताजा लीक्स के मुताबिक नोकिया 3310 के 2017 वर्जन की कीमत 59 यूरो (करीब 4152 रुपये) होगी। चीन की वेबसाइट Vtech के मुताबिक Nokia 3310 में मोनोक्रोम 84x84 डिस्प्ले की जगह कलर स्क्रीन होगी। बैटरी लाइफ पहले के फोन जैसी ही हो, इसलिए डिस्प्ले ज्यादा शार्प नहीं होगा। फिर भी कलर डिस्प्ले होने की वजह से इसपर स्नेक जैसे गेम्स खेलने में तो मजा आएगा ही। HMD Global नोकिया ब्रैंड के स्मार्टफोन्स को ऐंड्रॉयड OS के साथ ला रहा है, मगर Nokia 3310 में ऐंड्रॉयड नहीं होगा। इसे स्मार्टफोन के तौर पर नहीं बल्कि एक फीचर फोन के तौर पर लाया जा रहा है। नया नोकिया 3310 कई सारे रंगों में लॉन्च होगा, जिनमें लाल, हरा और पीला शामिल हैं। यही नहीं, पुराने फोन के मुकाबले यह पतला और हल्का भी होगा। ऑरिजनल नोकिया 3310 एक क्रांतिकारी फोन था क्योंकि इसकी लॉन्चिंग के बाद मोबाइल फोन मार्केट बदल गई थी। इसके आने से पहले पहले के मोबाइल फोन भारी-भरकम हुआ करते थे और ऐंटेना अलग से निकला होता था। मगर नोकिया 3310 साइज में कॉम्पैक्ट था और सिग्नल के लिए इसमें अलग से ऐंटेना नहीं था। नोकिया 3310 इसलिए भी कामयाब हुआ था क्योंकि इसका डिजाइन अच्छा था। बैटरी लाइफ ऐसी थी कि 2-3 दिन तक चार्ज करने की जरूरत नहीं पड़ती थी। साथ ही फैन इसे ‘indestructible’ मानते थे यानी जिसे नष्ट नहीं किया जा सकता। अब लोगों को उम्मीद है कि नया नोकिया 3310 इन मामलों में पुराने फोन जैसा ही होगा।
साल 2013 में ऐंथनी लेवनदाव्स्की गूगल के सेल्फ ड्राइविंग कार प्रॉजेक्ट के हीरो थे। यह इंजिनियर एक असंभव सी लगने वाली टेक्नॉलजी को हकीकत में बदलने में जुटा हुआ था। मगर चार साल से भी कम वक्त में अब वह गूगल का दुश्मन नंबर 1 बन गया है। गूगल के सेल्फ ड्राइविंग प्रॉजेक्ट से बनाई गई कंपनी वेमो ने गुरुवार को लेवनदाव्स्की के खिलाफ मुकदा दायर किया है। लेवनदाव्स्की पर आरोप है कि वह ऐल्फाबेट की अहम इंटलेक्चुअल प्रॉपर्टी को अपनी मौजूदा कंपनी ऊबर टेक्नॉलजीज में ले गए हैं। जनवरी 2016 मे लेवनदाव्स्की द्वारा ऐल्फाबेट छोड़ने के बाद वेमो ने उनके वेब सर्च और डाउनलोड की जांच की। एक्सटर्नल ड्राइव की भी जांच की गई तो पता चला कि लेवनदाव्स्की ने कई संदिग्ध कदम उठाए हैं। इन्हीं डिजिटल फुटप्रिंट्स के आधार पर वेमो ने यह मुकदमा किया है। मैपिंग, ऑटोनॉमस वीइकल्स और राइड सर्विसेज को लेकर एक दूसरे को चुनौती दे रहीं इन कंपनियों के बीच इस केस से और खटास बढ़ गई है। लेवनदाव्स्की के करियर का ज्यादातर वक्त रोबॉटिक कारों को सड़क पर दौड़ाने के सपने को पूरा करने में बीता। बर्कली में यूनिवर्सिटी ऑफ कैलिफोर्निया में रहने के दौर उन्होंने 2004 DARPA ग्रैंड चैलेंज में सेल्फ ड्राइविंग मोटरसाइकिल पेश करके सबका ध्यान खींचा। उन्होंने एक रोबॉटिक कंपनी 510 Systems भी बनाई जो ऑटोनॉमस वीइकल्स के लिए लेजर्स बनाती थी। इस स्टार्टअप ने सेल्फ ड्राइविंग पित्जा कार का स्टंट भी किया। गूगल में लेवनदाव्स्की ने 2007 में करियर शुरू किया। उस दौरान वह स्ट्री व्यू यूनिट से जुड़े थे और कारों में मैपिंग हार्डवेयर बनाने में उनका अहम योगदान रहा। जानकारों का कहना है कि गूगल के गोपनीय कार प्रॉजेक्ट में डाले जाने के बावजूद वह 510 सिस्टम्स में काम करते रहे। बाद में गूगल ने इस स्टार्टअप का अधिग्रहण कर लिया। अब कई साल बाद वेमो बता रही है कि कैसे लेवनदाव्स्की ने गूगल में काम करते हुए ही अपने अगली स्टार्टअप Otto तैयार कर दी और बाद में इस कंपनी का ऊबर ने 680 मिलियन डॉलर्स में अधिग्रहण कर लिया। वेमो के मुकदमे के मुताबिक लेवनदाव्स्की ने दिसंबर 2015 में अपने कॉर्पोरेट लैपटॉप पर स्पेशल सॉफ्टवेयर इंस्टॉल किया। इसमें 14000 गोपनीय फाइल्ड लोड की गईं जो ऑटोनॉमस ड्राइविंग के लिए अहम हैं। वेमो ने आरोप लगाया है कि लेवनदाव्स्की ने वेमो के डिजाइन सर्वर में घुसपैठ करने की भी कोशिश की थी। पिछले साल जनवरी में लेवनदाव्स्की ने ऐल्फाबेट में अपने सहयोगियों को बताना शुरू किया कि कैसे इस टेक्नॉलजी की नकल तैयार की जा सकती है। मुकदमे के मुताबिक लेवनदाव्स्की 14 जनवरी 2016 को ऊबर के सैन फ्रैंसिस्को स्थित हेडक्वॉर्टर्स में गए और अगले दिन Otto नाम से अपनी कंपनी बना दी। दो हफ्तों से भी कम वक्त बाद उन्होंने ऐल्फाबेट से बिना नोटिस के इस्तीफा दे दिया। वेमो ने आरोप लगाया है कि लेवनदाव्स्की को जब गूगल की तरफ से लाखों डॉलर्स का फाइनल मुआवजा मिल गया तो उसके तुरंत बाद Otto ने खुद के अधिग्रहण का ऐलान कर दिया। ऐल्फाबेट ने यह केस तब किया जब इसकी कार यूनिट से एकाएक बहुत से महत्वपूर्ण लोग जाने लगे। गौरतलब है कि कई सालों के काम के बाद आज तक कंपनी एक भी कमर्शल सर्विस लॉन्च नहीं कर पाई है। ऊबर ने एक बयान में कहा है, 'Otto और Uber के कर्मचारियों के खिलाफ लगाए गए आरोपों को हम गंभीरता से लेते हैं। मामले की पड़ताल की जाएगी।' लेवनदाव्स्की ने इस बारे में कोई टिप्पणी नहीं की है। पिछले साल उन्होंने फोर्ब्स से कहा था कि हमने गूगल IP से कुछ भी नहीं चुराया।
स्मार्टफोन बनाने वाली चीन की कंपनी Vivo ने Y55s नाम से नया स्मार्टफोन लॉन्च किया है। Vivo Y55s इस साल लॉन्च होने वाला कंपनी का दूसरा स्मार्टफोन है। यह पिछले साल लॉन्च हुए Vivo Y55L का अपग्रेडेड वर्जन है। जानें, क्या हैं इस नए फोन के फीचर्स और किस दाम पर लॉन्च किया गया है इसे: Vivo Y55s में 5.2 इंच HD IPS डिस्प्ले लगा है, जिसका रेजॉलूशन 720 x 1280 पिक्सल्स है। इसमें 2.5D कर्व्ड एज स्क्रीन भी लगी है। स्मार्टफोन में 1.4 GHz क्लॉक स्पीड वाला स्नैपड्रैगन 425 प्रोसेसर लगा है। रैम 3 जीबी है। गौरतलब है कि Vivo Y55L में स्नैपड्रैगन 430 प्रोसेसर के साथ 2 जीबी रैम दी गई है। Vivo Y55s ऐंड्रॉयड 6.0 मार्शमैलो पर आधारित कंपनी के फनटच OS 3.0 पर रन करता है। स्मार्टफोन की इंटरनल स्टोरेज 16 जीबी है और 256 जीबी तक का माइक्रोएसडी कार्ड लगाया जा सकता है। स्मार्टफोन का बैक कैमरा 13 मेगापिक्सल है और फ्रंट कैमरा 5 मेगापिक्सल है। इसमें 2730 mAh बैटरी लगी है। यह 4G स्मार्टफोन है। Vivo Y55s में एक खास फीचर यह है कि इसमें स्मार्ट स्क्रीन स्प्लिटर फीचर दिया गया है, जिससे यूजर्स एक ही वक्त दो दो ऐप इस्तेमाल करते हुए मल्टीटास्किंग कर सकते हैं। Vivo Y55s को 12,490 रुपये में लॉन्च किया गया है। यह क्राउन गोल्ड और स्पेस ग्रे कलर्स में उपलब्ध होगा। रविवार से इसकी बिक्री शुरू है।
लेनोवो ने अपना नया स्मार्टफोन Lenovo Phab 2 भारत में लॉन्च कर दिया है। 6.4 इंच के डिस्प्ले वाले इस फैबलट में 4050 mAh की बैटरी लगी है। जानें, क्या हैं लेनोवो फैब 2 के स्पेसिफिकेशंस और किस दाम पर लॉन्च किया गया है इसे: Lenovo Phab 2 में 6.4 इंच का HD डिस्प्ले है, जिसका रेजॉलूशन 720x1280 पिक्सल्स है। इसमें 1.3GHz क्वॉड-कोर मीडियाटेक MT8735 प्रोसेसर के साथ 3जीबी रैम लगी है। फैब 2 में 32 जीबी इंटरनल स्टोरेज दी गई है और 128 जीबी तक का कार्ड इसमें लगाया जा सकता है। इस स्मार्टफोन का बैक कैमरा 13 मेगापिक्सल और फ्रंट कैमरा 5 मेगापिक्सल है। बैक कैमरे के साथ LED फ्लैश भी दी गई है। लेनोवो का कहना है कि इसके कैमरा ऐप में ऑगमेंटेड रिऐलिटी इफेक्ट्स भी हैं। साथ ही इसमें नॉइज़ कैंसलेशन के लिए 3 माइक दिए गए हैं। लेनोवो फैब 2 ऐंड्रॉयड 6.0 मार्शमैलो पर रन करता है। यह ड्यूलसिम स्मार्टफोन 4G VoLTE, वाई-फाई, ब्लूटूथ और जीपीएस सपॉर्ट करता है। इसकी बैटरी 4050 mAh है और यह शैंपेन गोल्ड और गनमेटल ग्रे कलर्स में ही उपलब्ध होगा। लेनोवो फैब 2 की कीमत 11,999 रुपये रखी गई है। शुक्रवार से इसे फ्लिपकार्ट से खरीदा जा सकता है। गौरतलब है कि पिछले महीने कंपनी ने भारत में फैब 2 प्लस लॉन्च किया था, जिसकी कीमत 14,999 रुपये है।
नई दिल्ली बार्सिलोना में चल रहे इवेंट MWC 2017 के प्री-इवेंट में नोकिया ने रविवार को तीन ऐंड्रॉयड फोन लॉन्च किए। ये तीनों फोन हैं नोकिया 3, नोकिया 5 और नोकिया 6। इसके अलावा कंपनी ने बहुप्रतीक्षित और बेहद पॉप्युलर नोकिया 3310 को भी पूरे 17 साल बाद पेश किया। खासतौर पर भारतीयों के दिल के बेहद करीब इस फोन की लॉन्चिंग को देश-विदेश से हजारों लोगों ने फेसबुक लाइव के जरिए देखा। Nokia 3310 में होगा ये सब... नोकिया के मालिकाना हम अब HMD ग्लोबल नामक कंपनी के पास हैं। भारत में इन फोन्स को यूजर्स कुछ दिनों के बाद खरीद सकेंगे। नोकिया 3310 के अपडेटेड वर्शन में भी लोकप्रिय स्नेक गेम को भी रखा गया है। नोकिया यह स्नेक गेम फेसबुक मेसेंजर ऐप पर भी उपलब्ध कराएगा। इसके साथ ही इसमें पुरानी रिंगटोन भी बनी रहेगी ताकि लोग खुद को नोकिया के इस सबसे लो​कप्रिय फोन से खुद को कनेक्टेड महसूस करते रहें। नोकिया 3310 में सबसे खास बात यह होगी कि इसका स्टैंडबाय टाइम 1 महीने तक का होगा। नोकिया ने दुनियाभर में 12 करोड़ 60 लाख नोकिया 3310 हैंडसेट बेचे थे। इसी साल मिलेंगे बाजार में नोकिया 3310, 3, 5 और 6 इसी साल के दूसरे क्वॉर्टर से बाजार में बिक्री के लिए आ जाएंगे। नोकिया 3 ऐंड्रॉयड स्मार्टफोन की कीमत 9,800 रुपये रखी गई है। यह कंपनी का सबसे सस्ता ऐंड्रॉयड फोन होगा। नोकिया ने 3, 5 और 6 के लुक्स पर खास जोर दिया ​है और इनकी बॉडी मेटल की बनाई गई है। नोकिया 5 चार अलग-अलग रंगों में उपलब्ध होगा। ऐसा पहली बार हुआ है जबकि नोकिया ने ऐंड्रॉयड स्मार्टफोन लॉन्च किए हैं। नोकिया के तीनों स्मार्टफोन्स में लैमिनेटेड गोरिल्ला ग्लास दिया गया है और इसके साथ ही इन सभी में गूगल क्लाउड के जरिए अनलिमिटेड स्टोरेज भी मिलेगा। इसके साथ ही नोकिया के सभी स्मार्टफोन्स में गूगल असिस्टेंट फीचर भी दिया जाएगा।   नोकिया 5 के फीचर्स: स्क्रीन: 5.2-inch (720 x 1280) ओएस: ऐंड्रॉयड 7.0 नूगट प्रोसेसर: Qualcomm Snapdragon 430 RAM: 2GB स्टोरेज: 16 GB कैमरा: रियर 13MP, फ्रंट: 5MP भारत में अनुमानित कीमत: 15 हजार रुपये से कम नोकिया 6 के फीचर्स: स्क्रीन: 5.5 इंच फुल एचडी ओएस: ऐंड्रॉयड 7.0 नूगट प्रोसेसर: Qualcomm Snapdragon 430 बैटरी: 3,000 mAh RAM: 4GB स्टोरेज: 64GB कैमरा: रियर 16MP f/2.0, फ्रंट: 8MP f/2.0 आॅडियो: डॉल्बी एटम्स भारत में अनुमानित कीमत: 20 हजार रुपये से कम
स्पेन के बार्सिलोना में चल रहे टेक इवेंट 'मोबाइल वर्ल्ड कांग्रेस 2017' (MWC 2017) में लेनोवो के ब्रैंड मोटोरोला ने दो नए स्मार्टफोन्स लॉन्च किए हैं। ये स्मार्टफोन्स हैं Moto G5 और Moto G5 Plus, जिनका लंबे समय से इंतजार किया जा रहा था। इनकी कीमत को अफॉर्डेबल रेंज में ही रखते हुए कंपनी ने Moto G सीरीज के पिछले स्मार्टफोन्स की तुलना में स्पेसिफिकेशंस को और पावरफुल किया है। जानें, क्या हैं इनके फीचर्स और दाम क्या रखा गया है: Moto G5 और Moto G5 Plus में होमबटन पर ही फिंगरप्रिंट सेंसर लगे हैं। स्मार्टफोन में गूगल असिस्टेंट भी है। पहले यह फीचर गूगल के पिक्सल स्मार्टफोन्स में दिखा था। दोनों स्मार्टफोन्स में मोटोरोला वाले अपने कुछ फीचर्स हैं। ऐंड्रॉयड 7.0 नॉगट पर रन करने वाले ये स्मार्टफोन्स लूनर ग्रे और फाइन गोल्ड कवर वैरियंट्स में उपलब्ध होंगे। Moto G5 Moto G5 में 5 इंच का फुल HD डिस्प्ले लगा है, जिसका रेजलूशन 1080x1920 पिक्सल्स है। इसमें 1.4GHz स्नैपड्रैगन 430 प्रोसेसर लगा है। रैम और स्टोरेज के आधार पर इसके दो वैरियंट्स हैं 2GB RAM/16 GB स्टोरेज और 3GB RAM/ 32GB स्टोरेज। 128 जीबी तक माइक्रोएसडी कार्ड भी लगाया जा सकता है। मोटो G5 में 2800 mAh बैटरी लगी है जो फास्ट चार्जिंग सपॉर्ट करती है। बैटरी रिमूवेबल है। इसका बैक कैमरा 13 मेगापिक्सल और फ्रंट कैमरा 5 मेगापिक्सल है। Moto G5 Plus मोटोरोला G5 Plus की बात करें तो इसमें 5.2 इंच का फुल HD डिस्प्ले है, जिसका रेजलूशन 1080 x 1920 पिक्सल्स है। इसमें 2GHz का स्नैपड्रैगन 625 ऑक्टा-कोर प्रोसेसर लगा है। इसे अलग-अलग मार्केट्स में 2GB, 3GB और 4GB रैम के साथ उतारा जाएगा। इंटरनल स्टोरेज 32GB होगी या 64GB. 128 जीबी तक का माइक्रोएसडी कार्ड भी लगाया जा सकेगा। स्मार्टफोन में 12 मेगापिक्लल बैक कैमरा लगा है, जिसे कंपनी 'मोस्ट अडवांस्ड' करार दे रही है। फ्रंट कैमरा 5 मेगापिक्सल है। इसमें 3000 mAh बैटरी है, जिसे रिमूव नहीं किया जा सकता है। यह टर्बोपावर चार्जिंग से लैस है। कंपनी का कहना है कि 15 मिनट तक चार्ज करने पर 6 घंटों की बैटरी लाइफ मिल जाती है। कीमत Moto G5 की कीमत 199 यूरो (करीब 14 हजार रुपये) और Moto G5 Plus की कीमत 279 यूरो (19500 रुपये) से शुरू होगी। ये स्मार्टफोन्स मार्च से बिकना शुरू होंगे। अच्छी खबर यह है कि भारत में भी इसी दौरान इन्हें लॉन्च किया जाएगा।
MWC2017 से पहले LG ने मिड रेंज में अपना नया स्मार्टफोन X power2 लॉन्च किया है। स्मार्टफोन की खासियत है इसमें लगी बड़ी बैटरी। इस स्मार्टफोन को कंपनी ने हेवी यूजर्स और मल्टीटास्कर्स के लिए लॉन्च किया है। जानें, क्या हैं इसके स्पेसिफिकेशंस: LG X power2 में 5.5 इंच का HD In-cell टच डिस्प्ले लगा है, जिसका रेजॉलूशन 720x1280 पिक्सल्स है। इसमें 1.5 GHz ऑक्टा-कोर प्रोसेसर के साथ 2 GB रैम लगाई गई है। इंटरनल मेमरी 16 जीबी है और 2TB तक का माइक्रोएसडी कार्ड इसमें लगाया जा सकता है। स्मार्टफोन ऐंड्रॉयड 7.0 नॉगट पर रन करता है। इसमें 13 मेगापिक्सल का बैक कैमरा है, जिसके साथ LED फ्लैश दी गई है। फ्रंट कैमरा 5 मेगापिक्सल है और इसके साथ सॉफ्ट लाइट LED फ्लैश दी गई है। स्मार्टफोन की खासियत है इसमें लगी 4500 mAh बैटरी। कंपनी का दावा है कि इसे पूरे वीकेंड पर बिना चार्ज किए इस्तेमाल कर सकते हैं। कंपनी के मुताबिक इस फोन पर 15 घंटों तक लगातार विडियो प्ले किए जा सकते हैं, 14 घंटों तक नैविगेशन किया जा सकता है और 18 घंटों तक वेब सर्फिंग की जा सकती है। बैटरी फास्ट चार्जिंग भी सपॉर्ट करती है। कंपनी का कहना है कि एक घंटे में यह 50 पर्सेंट चार्ज हो जाती है। LG X power2 का वजन 164 ग्राम है और इसके डायमेंशंस 154.7x78.1x8.4mm हैं। कनेक्टिविटी की बात करें तो यह 4G LTE, वाई-पाई, ब्लूटूथ, यूएसबी 2.0 और OTG सपॉर्ट करता है। सबसे पहले इस स्मार्टफोन को लैटिन अमेरिका में मार्च में, फिर अमेरिका, एशिया और यूरोप में लॉन्च किया जाएगा। इसकी कीमत जगह के हिसाब से तय की जाएगी। यह ब्लैक टाइटन, शाइनी टाइटन, शाइनी गोल्ड और शाइनी ब्लू कलर्स में उपलब्ध होगा।
वोटिंग में धांधली रोकने, EVM को हैक प्रूफ बनाने और वोटर्स को वेरिफाइ करने के लिए वेलटेक डॉक्टर आर.आर. ऐंड डॉक्टर एस.आर. यूनिवर्सिटी के छात्र वायरलेस इलेक्ट्रॉनिक वोटिंग मशीन बना रहे हैं। वाई-फाई या ब्लूटूथ पर चलने वाली इस मशीन को डिपार्टमेंट ऑफ कंप्यूटर सायेंस ऐंड इंजिनियरिंग के छात्र के. गणेश और इलेक्ट्रॉनिक्स ऐंड इंस्ट्रूमेंटेशन इंजिनियरिंग की छात्रा पी. शिवप्रिया डिवेलप कर रहे हैं। इस मशीन की खास बात यह है कि इसे वोटर्स के आधार कार्ड के जरिए ऑपरेट किया जा सकता है। मशीन में एक बारकोड स्कैनर लगा है, जहां पर वोटर को अपना आधार कार्ड लगाना होगा। यह UIDAI नंबर को पढ़कर उसे ऑथेंटिकेट कर लेता है। गणेश कहते हैं, 'वोटर आईडी कार्ड्स से छेड़छाड़ की जाती रही है, मगर इस सिस्टम से धोखाधड़ी पर लगाम लगाई जा सकेगी।' बारकोड्स के अलावा फिंगर इंप्रेशंस स्कैन करके भी वेरिफिकेशन की जा सकती है। स्टूडेंट्स का इरादा है कि सरकार से संपर्क करके अपने प्रॉजेक्ट के बारे में बताया जाए और अप्रूवल लेकर इसे सेंट्रलाइज्ड आधार सिस्टम से लिंक किया जा सके। सर्वर से जोड़ने के लिए इसमें खास चिपसेट और प्रोग्राम को इस्तेमला किया गया है। सर्वर में वोटर का आधार कोड, आइरिस का पैटर्न डेटा और फिंगर इंप्रेशंस होंगे, जिन्हें WLAN के जरिए वेरिफाई किया जा सकता है। इस मशीन का बनाने का इरादा अभी के वायर्ड सिस्टम से मुक्ति पाना है मगर पोलिंग बूथों में वायरलेस कनेक्टिविटी होना एक बड़ी बाधा हो सकती है। इस चीज़ को समझते हुए टीम ब्लूटूथ मॉड्यूल पर भी काम कर रही है, जिससे वाई-फाई पर निर्भरता कम की जा सके।
संचिता उपाध्याय जोशी लूमिया 640 ड्यूल सिम माइक्रोसॉफ्ट के लेटेस्ट फोन्स में से है। यह लूमिया 635 का सक्सेसर फोन है। यह फोन विंडोज़ 8.1 पर ऑपरेट करता है। आइए देखते हैं इस हैंडसेट में कितना दम है: डिजाइन फोन पर से नोकिया की ब्रैंडिंग हट गई है और माइक्रोसॉफ्ट की लग गई है। लेकिन इससे लूमिया फोन्स की डिजाइन लैंग्वेज पर कोई फर्क नहीं पड़ा है। लूमिया 640 राउंडेड एज वाला स्मार्टफोन है। इसे पकड़ने पर लगता है कि यह काफी हल्का फोन है। लेकिन ऐसा है नहीं। इसका वजन 145 ग्राम है और यह 5 इंची स्क्रीन वाले कई दूसरे फोन्स के मुकाबले कहीं ज्यादा भारी है। अपने वेट डिस्ट्रिब्यूशन के चलते यह फोन हल्का-फुल्का लगता है। फिजिकल डायमेंशन्स की बात करें तो यह फोन काफी बड़ा भी है। इसके डायमेंशन्स 141.3x72.2x8.8 mm हैं। फ्रंट में बेजल काफी बड़े हैं लेकिन कर्व्ड बैक के चलते इसे पकड़ने में उतनी मुश्किल नहीं होती। फ्रंट में 5 इंच का क्लियरब्लैक डिस्प्ले है जिसके ऊपर बीच में ईयरपीस लगा है। ईयरपीस की बाईं तरफ सेंसर्स और फ्रंट कैमरा हैं। डिस्प्ले के नीचे माइक्रोफोन है। इस फोन में कपैसिटिव कीज़ नहीं हैं बल्कि ऑनस्क्रीन नेविगेशन कीज़ हैं। ऊपर की तरफ माइक्रो USB पोर्ट और 3.5 mm ऑडियो जैक है। फोन के दाईं तरफ वॉल्यूम रॉकर बटन्स और पावर की हैं जिनका रेस्पॉन्स काफी अच्छा है। बैक पर 8 मेगापिक्सल प्राइमरी कैमरा है जिसके साथ में LED फ्लैश भी दिया गया है। सेंटर में माइक्रोसॉफ्ट की ब्रैंडिंग है और दाईं तरफ नीचे लाउडस्पीकर दिया गया है। हमें रिव्यू के लिए इसका ब्लैक मैट फिनिश वाला वेरियंट मिला। इसकी ग्रिप काफी अच्छी थी और बैक पर अंगुलियों के निशान भी नजर नहीं आ रहे थे। बैक कवर और बैटरी रिमूवेबल हैं। बैटरी कवर के नीचे ड्यूल माइक्रो सिम कार्ड स्लॉट्स और माइक्रोएसडी कार्ड स्लॉट हैं। डिस्प्ले लूमिया 640 में 5 इंची आईपीएस LCD पैनल है जिसमें क्लियर ब्लैक डिस्प्ले टेक्नॉलजी का इस्तेमाल किया गया है। इसका रिजॉल्यूशन 1280x720 पिक्सल है और इसपर गोरिल्ला ग्लास 3 प्रोटेक्शन दिया गया है। फिंगर प्रिंट्स डिस्प्ले पर आसानी से दिख जाते हैं। डिस्प्ले की ब्राइटनेस अच्छी खासी है, हमें अलग से ब्राइटनेस बढ़ाने की ज़रूरत नहीं पड़ी। डिवाइस के व्यूइंग ऐंगल्स भी अच्छे हैं। बाहर जाने पर भी फोन का कंट्रास्ट लेवल काफी अच्छा दिखता है लेकिन ब्राइटनेस बढ़ाने की जरूरत पड़ती है। आप चाहें तो इसे ऑटो मोड पर सेट कर सकते हैं। फोन खुद आपके लिए यह कर के देगा। धूप में स्क्रीन काली नहीं पड़ती। 720 पिक्सल के डिस्प्ले के बावजूद कॉन्टेंट काफी शार्प और क्रिस्प दिखाई दिया। रिजॉल्यूशन भी इस रेंज के फोन्स के हिसाब से अच्छा है। फोन डबल टैप करने पर आसानी से खुल जाता है। आप इसके ब्राइटनेस लेवल्स को लो, मीडियम और हाई पर सेट कर सकते हैं। कॉल क्वॉलिटी, मेसेजिंग और कनेक्टिविटी फोन का डायलर इस्तेमाल करने में काफी आसान है। दूसरे लूमिया फोन्स की तरह लूमिया 640 की कॉल क्वॉलिटी भी काफी अच्छी है। ईयरपीस लाउड और क्लियर है और शोर में भी दूसरी तरफ की आवाजें सुनने में दिक्कत नहीं होती। नॉइज कैंसलिंग फीचर भी अच्छा काम करता है और दूसरी तरफ आपकी आवाज भी साफ सुनाई देती है। फोन दो माइक्रोसिम को सपोर्ट करता है लेकिन दोनों में से किसी पर भी LTE सपोर्ट नहीं है। फोन पर टाइप करने में भी खास परेशानी नहीं होती। कीबोर्ड ले आउट काफी कम्फर्टेबल है और बड़े हाथों वाले लोग भी इसपर आसानी से टाइप कर सकते हैं। इस फोन में 8 जीबी इंटरनल मेमरी है जिसे 128 जीबी तक एक्सपैंड किया जा सकता है। हालांकि डिवाइस का परफॉर्मेंस देखकर कहा नहीं जा सकता कि यह इतनी बड़ी कपैसिटी के कार्ड्स को हैंडल कर पाएगी या नहीं। हां, नॉर्मल 16 जीबी का कार्ड इस फोन में बेहतरीन चलता है। इंटरनल मेमरी में से भी 7.28 जीबी फ्री स्पेस यूजर के लिए अवेलेबल रहता है। सॉफ्टवेयर और परफॉर्मेंस इस फोन में लूमिया डेनिम यानी विंडोज फोन 8.1 ऑपरेटिंग सिस्टम है और आगे जाकर इसमें विंडोज 10 अपग्रेड भी दिया जाएगा। इस फोन में स्नैपड्रैगन 400 प्रोसेसर और 1 जीबी रैम है। रिव्यू के दौरान फोन एक बार भी हैंग नहीं हुआ और न ही इसे रीबूट करने की जरूरत पड़ी। नेविगेशन भी काफी स्मूथ रहा। मल्टि-टास्किंग में कोई दिक्कत दिखाई नहीं दी। हमने कई सारे ऐप्स एकसाथ चलाकर देखे, पर कोई क्रैश नहीं हुई। हां, ऐप्स के बीच में स्विच करने पर फोन थोड़ा स्लो रहा। विंडोज 8.1 में नोटिफिकेशन ड्रॉर आना काफी अच्छा रहा। क्विक टॉगल्स कस्टमइज किये जा सकते हैं और अख बार में आप सिर्फ 4 क्विक टॉगल्स का इस्तेमाल कर सकते हैं। यहां सेटिंग्स के लिए एक शॉर्टकट भी है। ग्लांस स्क्रीन काफी साफ-सुथरी है और फोन स्टैंडबाई पर जाने पर टाइम और नोटिफिकेशन डिस्प्ले है। यह 30 सेकंड्स तक रहती है। आप अपने हिसाब से इसे कस्टमाइज कर सकते हैं। इसे सारा वक्त ऑन रखने से बैटरी पर कोई खास फर्क नहीं पड़ता। कैमरा लूमिया 640 में 8 मेगापिक्सल ऑटोफोकस कैमरा और LED फ्लैश है। अच्छी रोशनी में कैमरा काफी अच्छी तस्वीरें लेता है। इसकी डीटेलिंग काफी अच्छी है। प्रोसेसिंग और डायनैमिक रेंज बेहतरीन है। कम रोशनी में कैमरे की परफॉर्मेंस खास नहीं है। लो लाइट में ली गई फोटोज में काफी नॉइज़ दिखती है और शटर टाइम काफी लंबा है जिससे फोटोज ब्लर आत हैं। कैमरा इंटरफेस दूसरे लूमिया फोन्स जैसा ही है। लूमिया का सेल्फी और रीफोकस ऐप्स काफी काम के हैं। आप ऐप स्टोर से कई दूसरे ऐप्स भी ले सकते हैं। फ्रंट कैमरा निराश करता है और फोटोज काफी नॉइजी आती हैं। विडियो रिकॉर्डिंग में भी कुछ खास नहीं है। यह सामान्य ही है। म्यूजिक और ऑडियो अपने रेंज के हिसाब से लूमिया 640 की ऑडियो क्वॉलिटी काफी अच्छी है। ईयरफोन्स और हेडफोन्स की ऑडियो क्वॉलिटी भी अच्छी है, हालांकि जिन्हें इन-ईयर ईयरफोन्स की आदत है उन्हें इसके पैकेज में आए ईयरफोन्स से थोड़ी दिक्कत होगी। फोन के साथ दिये जा रहे ईयरफोन्स कुछ खास नहीं हैं। स्पीकर की लोकेशन के चलते फ्लैट स्क्रीन पर फोन रखते ही ऑडियो मफल होने लगता है। बैटरी लाइफ लूमिया 640 में 2500mah रिमूवेबल बैटरी है। फोन की बैटरी लाइफ काफी अच्छी है और हेवी यूज के बावजूद फोन पूरा दिन चल जाता है। नतीजा लूमिया 640 एक बेहतरीन परफॉर्मर है। इसके स्क्रीन, ऑडियो, बिल्ड और कॉसल क्वॉलिटी काफी अच्छे हैं। ड्यूल सिम और मेमरी एक्सपैंशन स्लॉट काफी अच्छे हैं। लेकिन परफॉर्मेंस में यह मात खा ता है। उम्मीद है कि विंडोज 10 आने के बाद स्थिति सुधर जाएगी। दूसरे OS पर काम करने वाले फोन्स से कम्पेयर करें, तो आप दूसरे ऑप्शन्स देख सकते हैं। लेकिन अगर आपको विंडोज फोन ही लेना है, तो यह बढ़िया ऑप्शन है। खूबियां अच्छी बिल्ड क्वॉलिटी बढ़िया स्क्रीन कमियां ढीली परफॉर्मेंस औसत कैमरा
नई दिल्ली Cat फोन्स ने Cat S60 नाम से नया फ्लैगशिप स्मार्टफोन लॉन्च किया है। इस स्मार्टफोन की खासियत है इसमें लगा थर्मल कैमरा। इसकी मदद से यूजर्स बिल्कुल अंधेरे में देख सकते हैं, खिड़कियों के पास उन जगहों की पहचान कर सकते हैं जहां से हीट लॉस हो रहा हो और नमी का भी पता लगा सकते हैं। बुलिट ग्रुप 'कैटरपिलर इंक' के लाइसेंस के तहत मजबूत फोन डिजाइन और मैन्युफैक्चर करके उन्हें Cat फोन्स के नाम से बेचता है। इस स्मार्टफोन की कीमत 64,999 रुपये रखी गई है। यह 17 मार्च से देशभर में मल्टी-ब्रैंड आउटलेट्स और ऐमजॉन से खरीदा जा सकता है। Cat S60 में SOS बटन भी दिया गया है जिससे इमर्जेंसी के दौरान कुछ कॉन्टैक्ट्स को मेसेज चला जाता है। इसे डस्टप्रूफ, शॉकप्रूफ और वॉटरप्रूफ होने के लिए IP68 रेटिंग मिली है। इस स्मार्टफोन में 4.7 इंच का HD डिस्प्ले लगा है। क्वॉलकॉम स्नैपड्रैगन 617 प्रोसेसर के साथ इसमें 4 जीबी रैम लगाई गई है। यह ऐंड्रॉयड 6.0 मार्शमैलो पर रन करता है। स्मार्टफोन में थर्मल कैमरे के अलावा 13 मेगापिक्सल बैक कैमरा लगा है, जिसके साथ ड्यूल फ्लैश दी गई है। फ्रंट कैमरा 5 मेगापिक्सल है। इसमें 3800 mAh बैटरी लगाई गई है। इंग्लिश में पढ़ें: Cat phones launches Cat S60 with integrated thermal camera at Rs 64,999
नई दिल्ली चीन की स्मार्टफोन कंपनी कूलपैड ने भारत में अपने स्मार्टफोन Cool 1 पर डिस्काउंट दे रही है। पिछले साल दिसंबर में इस स्मार्टफोन को 13,999 रुपये के प्राइस टैग के साथ लॉन्च किया गया था, मगर अब यह 1000 रुपये की छूट के साथ 12,999 रुपये में बिक रहा है है। रिव्यू: जानें, कैसा है Coolpad Cool 1 कूल 1 को पिछले साल अगस्त में चीन में लॉन्च किया गया था। LeEco के साथ मिलकर बनाया गया Coolpad का यह पहला स्मार्टफोन है। कंपनी का कहना है कि यह डिस्काउंट थोड़े वक्त के लिए ही दिया जा रहा है। गौरतलब है कि यह स्मार्टफोन सिर्फ ऐमजॉन इंडिया पर बिक रहा है। स्पेसिफिकेशंस की बात करें तो Cool1 में 5.5 इंच का फुल HD डिस्प्ले लगा है, जिसका रेजलूशन 1080 x 1920 पिक्सल है। इसमें ऑक्टा-कोर क्वॉलकॉम स्नैपड्रैगन 625 प्रोसेसर के साथ 4 जीबी रैम लगाई गई है। स्मार्टफोन 32 और 64 जीबी के दो वेरियंट्स में उपलब्ध है। इसमें मेमरी बढ़ाने का कोई ऑप्शन नहीं है। ऐंड्रॉयड 6.0 मार्शमैलो पर आधारित LeECO की EUI लेयर पर रन करने वाले इस स्मार्टफोन में दो सिम डाले जा सकते हैं। इसके बैक में ड्यूल कैमरा सेटअप, जिसमें 13 मेगापिक्सल के दो कैमरे लगे हैं। साथ में ड्यूल टोन LED फ्लैश भी दी गई है। फ्रंट कैमरा 8 मेगापिक्सल है। इसे कंपनी ने गोल्ड और सिल्वर कलर्स में उतारा है। कनेक्टिविटी की बात करें तो यह 4G LTE, 3G, वाई-फाई, ब्लूटूथ, जीपीएस और यूएसबी टाइप-सी सपॉर्ट करता है। इसमें फास्ट चार्जिंग सपॉर्ट वाली 4,060mAh बैटरी लगी है। इंग्लिश में पढ़ें: Coolpad Cool1 smartphone available at Rs 1,000 discount
नई दिल्ली देश की बड़ी हैंडसेट कंपनियों में शामिल माइक्रोमैक्स इंफॉर्मेटिक्स 4G VoLTE कॉल्स को सपोर्ट करने वाले सस्ते फीचर फोन पर दांव लगा रही है। पिछले कुछ समय से माइक्रोमैक्स को चीन की हैंडसेट कंपनियों से कड़ी टक्कर मिल रही है। 4G VoLTE फीचर्स अभी तक केवल स्मार्टफोन्स में ही अवेलेबल हैं और माइक्रोमैक्स को रिलायंस जियो इन्फोकॉम के फ्री वॉयस ऑफर से इन फोन की डिमांड बढ़ने की उम्मीद है। माइक्रोमैक्स हाल तक देश की दूसरी सबसे बड़ी हैंडसेट कंपनी थी, लेकिन अब यह कुल रैंकिंग में फिसलकर पांचवें स्थान पर आ गई है। स्मार्टफोन कैटेगरी में यह टॉप पांच कंपनियों से बाहर हो गई है। माइक्रोमैक्स फीचर फोन की कीमत 2,500 रुपये से कम रखने पर विचार कर रही है। यह 50 डॉलर (लगभग 3,300 रुपये) में एक 4G VoLTE स्मार्टफोन भी लॉन्च करेगी। इस डिवेलपमेंट की जानकारी रखने वाले व्यक्तियों ने बताया कि कंपनी इन फोनों का नाम भारत 1 और भारत 2 रख सकती है। एक व्यक्ति ने कहा कि VoLTE फीचर फोन के लिए ऑपरेटर्स के साथ टाई-अप किया जा सकता है। डिजिटल पेमेंट्स को सक्षम बनाने के लिए इसका ट्रांससर्व और Mवीजा के साथ बैक-एंड टाई-अप भी हो सकता है। एक अन्य व्यक्ति ने बताया कि इसके लिए सभी बड़े ऑपरेटर्स के साथ बातचीत चल रही है, लेकिन अभी तक फुल VoLTE नेटवर्क चलाने वाली जियो अकेली ऑपरेटर है। अन्य टेलीकॉम कंपनियां अभी इसके लिए ट्रायल ही कर रही हैं। माइक्रोमैक्स ने पिछले वर्ष बहुत कम मॉडल लॉन्च किए थे और चाइनीज हैंडसेट कंपनियों से मिल रही कड़ी चुनौती को देखते हुए कंपनी ने ऑपरेशंस, सप्लाई चेन और मैन्युफैक्चरिंग को बेहतर बनाने पर जोर दिया था। हालांकि, देश में अधिक संख्या में बिकने वाले सस्ते फोन के सेगमेंट में उतरने से इसे दोबारा से टॉप तीन हैंडसेट कंपनियों में शामिल होने में मदद मिल सकती है। इस बारे में माइक्रोमैक्स ने कोई टिप्पणी करने से इनकार कर दिया, जबकि जियो ने ईमेल से भेजे गए प्रश्नों का कोई जवाब नहीं दिया। रिलायंस डिजिटल इसी तरह के डिवाइसेज 999-1,500 रुपये की रेंज में अगले महीने तक मार्केट में लॉन्च करने की योजना बना रही है। रिलायंस डिजिटल की मालिक भी जियो की पैरेंट कंपनी रिलायंस इंडस्ट्रीज है। देश में पिछले वर्ष स्मार्टफोन की सेल्स पांच पर्सेंट बढ़कर 10.9 लाख यूनिट्स की रही। सेल्स में यह बढ़ोतरी इससे पिछले वर्षों के मुकाबले कम है। 17 अरब डॉलर के कुल फोन मार्केट में फीचर फोन्स की हिस्सेदारी 2 अरब डॉलर और स्मार्टफोन्स की 15 अरब डॉलर की है। लो-कॉस्ट स्मार्टफोन्स में फिंगरप्रिंट और आइरिस-स्कैनिंग की क्षमताएं जोड़ने से सरकार के डिजिटल पेमेंट्स प्रोग्राम को लागू करने में आसानी होगी। हालांकि, इन फीचर्स को पेश करने से डिवाइस की कॉस्ट भी बढ़ सकती है।
स्मार्टफोन बनाने वाली चीनी कंपनी वीवो भारत में नया हैंडसेट Y53 लॉन्च करने की तैयारी में है। मुंबई बेस्ड रीटेलर महेश टेलिकॉम के मुताबिक इस स्मार्टफोन को कंपनी 9,990 रुपये में लॉन्च करेगी। यह क्राउन गोल्ड और स्पेस ग्रे कलर ऑप्शंस में उपलब्ध होगा। स्पेसिफिकेशंस के मामले में Y53 में 5 इंच का qHD डिस्प्ले लगा है, जिसका रेजलूशन 540x960 पिक्सल है। इसमें 1.4 GHz के क्वॉड-कोर स्नैपड्रैगन 425 प्रोसेसर के साथ 2 जीबी रैम लगी है। इंटरनल मेमरी 16 जीबी है और 256 जीबी तक का माइक्रोएसडी कार्ड इसमें लगाया जा सकता है। ऐंड्रॉयड 6.0 मार्शमैलो पर रन करने वाले इस स्मार्टफोन में 8 मेगापिक्सल बैक कैमरा है, जिसके साथ LED फ्लैश लगी है। फ्रंट कैमरा 5 मेगापिक्सल है। 2500 mAh बैटरी वाला यह स्मार्टफोन 4G VoLTE, 3G, वाई-फाई, ब्लूटूथ और GPS सपॉर्ट करता है। इंग्लिश में पढ़ें: Vivo Y53 smartphone to launch in India soon at Rs 9,990
नई दिल्ली माइक्रोमैक्स ने Canvas Mega 2 Plus Q426+ नाम से नया स्मार्टफोन लॉन्च किया है। यह पिछले साल लॉन्च हुए कैनवस मेगा 2 का अगला वेरियंट है। जानें, क्या हैं इसके फीचर्स और किस दाम पर लॉन्च किया गया है इसे: स्पेसिफिकेशंस की बात करें तो Micromax Canvas Mega 2 Plus Q426+ में 6 इंच का qHD डिस्प्ले लगा है, जिसका रेजलूशन 540 x 960 पिक्सल्स है। ऐंड्रॉयड 6.0 मार्शमैलो पर रन करने वाले इस स्मार्टफोन में 1.3GHz का क्वॉड-कोर प्रोसेसर लगा है। स्मार्टफोन की रैम 2 जीबी है और इंटरनल मेमरी 16 जीबी। माइक्रोएसडी कार्ड भी इसमें लगाया जा सकता है। बैक कैमरा 8 मेगापिक्सल है, जिसके साथ LED फ्लैश दी गई है। फ्रंट कैमरा 5 मेगापिक्सल है। स्मार्टफोन की बैटरी 3000 mAh है। यह 4G VoLTE, 3G, वाई-फाई, ब्लूटूथ और जीपीएस सपॉर्ट करता है। कंपनी ने Canvas Mega 2 Plus Q426+ को 7,499 रुपये के प्राइस टैग के साथ लॉन्च किया है। यह सभी प्रमुख रीटेल स्टोर्स पर काले रंग के ऑप्शन में उपलब्ध होगा।
रवि शर्मा नई दिल्ली।। नेक्सस 4 गूगल की नेक्सस डिवाइसेज़ का स्मार्टफोन है, जिसका हार्डवेयर LG बनाती है। यह बात बहुत आम है कि नेक्सस 4 में टॉप हार्डवेयर का इस्तेमाल किया गया है (कम से कम उस वक्त के मुकाबले जरूर, जब यह लॉन्च किया गया था) और इसकी कीमत बाकी कंपनियों के फोन्स की तुलना में कम है। हमने इस बात की जांच की कि यह कितना अच्छा है और क्या यह अपनी कीमत के सेग्मेंट वाले सैमसंग गैलक्सी एस3, एचटीसी वन एक्स आदि के मुकाबले बेहतर ऑप्शन है। हार्डवेयर: गूगल नेक्सस 4 और एलजी ऑप्टिमस जी के कई हार्डवेयर एक जैसे हैं। इसमें आपको 1280x768p और 318पीपीआई पिक्सल डेंसिटी वाली 4.7 इंच ट्रू एचडी प्लस आईपीएस स्क्रीन मिलेगी। रिव्यू के लिए हमें मिला नेक्सस 4 लेटेस्ट ऐंड्रॉयड वर्जन 4.2 (जेली बीन) पर चल रहा था। इसमें 1.5 गीगाहर्त्ज क्वॉड-कोर प्रोसेसर, 2 जीबी रैम और 16 जीबी स्टोरेज मेमरी है। 8 जीबी वाला फोन भारत में लॉन्च नहीं किया गया है। फोन में पीछे की तरफ एलईडी फ्लैश के साथ 8 मेगापिक्सल कैमरा है। 1.3 मेगापिक्सल का फ्रंट कैमरा भी है। हालांकि भारत में आए एलजी ऑप्टिमस जी में पीछे की तरफ 13 मेगापिक्सल कैमरा है। डिजाइन: इसमें कर्व्ड एज्स है और फ्रंट में कोई हार्डवेयर बटन नहीं है। स्क्रीन बहुत रिफ्लेक्टिव है और ग्लास बैक पर फिंगरप्रिंट बहुत पड़ते हैं। फ्रंट के साथ बैक पर स्क्रैचगार्ड लगाना बेहतर होगा। एलजी ऑप्टिमस जी की तरह ग्लास बैक पैनल पर 3डी पैटर्न है, जो लाइट पड़ने पर चमकने लगता है। डिस्प्ले के बाहर एक पतली क्रोम स्ट्रिप है, जैसा कि पहले कई फोन्स में देखा जा चुका है। फोन के दाईं तरफ पावर/लॉक बटन है। वॉल्यूम का बटन बाईं तरफ है। ईयरफोन जैक फोन के ऊपर और यूएसबी पोर्ट फोन के नीचे की तरफ दिया गया है। 2100mAh की बैटरी नॉन-रिमूवेबल है। फोन में मेमरी कार्ड स्लॉट नहीं है। सिम-कार्ड स्लॉट बाईं तरफ है और यह बगल में लगा छोटा बटन दबाने पर खुलता है। इसके लिए ऑप्टिम जी की तरह बॉक्स में एक छोटी 'की' भी दी गई है। सॉफ्टवेयर: गूगल नेक्सस 4 ऐंड्रॉयड 4.2 पर चलता है। इसमें कोई ऐप्स नहीं जोड़ा गया है, यह प्योर ऐंड्रॉयड पर चलता है। हम यह देखना चाहते थे कि क्या इस फोन पर ऐंड्रॉयड का लेटेस्ट वर्जन आएगा और हमें खुशी है कि गूगल ने निराश नहीं किया। एक छोटे अपडेट के जरिए सॉफ्टवेयर में नई फंक्शनैलिटीज़ आ जाती हैं। लॉक-स्क्रीन से ही आपको बदलाव दिखाई देंगे। लॉक-स्क्रीन पर जब आप बाईं तरफ स्वाइप करेंगे (लॉक आइकन को ड्रैग नहीं करना होता है, बल्कि डिस्प्ले पर किसी भी पॉइंट से स्वाइप करिए ) तो कैमरा ऐप ओपन हो जाएगा। इसी तरह दाईं तरफ स्वाइप करने पर मेल्स, कैलेंडर, घड़ी, गूगल प्लस पोस्ट, टेक्स्ट मेसेज आदि दिखाई देंगे। लॉक स्क्रीन पर आप जो भी चीज देखना चाहें, अपने हिसाब से सेट कर सकते हैं। एक नया फीचर ड्रैग-ऐप-टु-डिलीट है, इसमें ऐप को डिलीट करने के लिए मेन्यू में ऐप को देर तक दबाकर उसे ऊपर की तरफ ड्रैग करना होता है। किसी ऐप को डिलीट करने के लिए कोई और ऐप खोलने के बजाय हमें यह तरीका काफी आसान लगा। लेटेस्ट ऐंड्रॉयड में गूगल नाउ पहले से बेहतर दिखता है। यह हमें कुछ पूछने से पहले ही ज्यादा ऐक्यूरेट डेटा देता है। ऐंड्रॉयड 4.2 ऑपरेटिंग सिस्टम में जो हमें सबसे ज्यादा ऑफलाइन वॉइस टाइपिंग फीचर भाया। गूगल अपने मोबाइल ऑपरेटिंग सिस्टम में कुछ बार वॉइस टाइपिंग जोड़ चुका है, लेकिन ऑफलाइन वॉइस टाइपिंग नई चीज है। इस फीचर का इस्तेमाल करने के लिए हमेशा इंटरनेट कनेक्टिविटी की जरूरत नहीं है। एसएमएस और ईमेल आदि भेजने के लिए बस कीबोर्ड पर बने माइक आइकन पर क्लिक करिए और जब कहा जाए, तब बोलना शुरू कर दीजिए। जब हमने इसे अच्छे वाई-फाई नेटवर्क पर इस्तेमाल किया, तो इसने परफेक्ट रिजल्ट दिया। लेकिन ऑफलाइन इस्तेमाल करने पर यह बहुत ठीक नहीं लगा। फिर भी वॉइस-टु-टेक्स्ट इंटरप्रटेशन इतना बुरा नहीं था और नए फीचर के तौर पर इसे अक्सेप्ट किया जा सकता है। कुल मिलाकर फोन बहुत ज्यादा स्मूद लगा और इसमें कुछ ही गूगल ऐप्स जैसे क्रोम ब्राउजर, करंट्स, मैप्स, मेसेंजर, प्ले बुक्स और यूट्यूब आदि हैं। कैमरा और रेडियो: नेक्सस 4 में पीछे की तरफ एलईडी फ्लैश के साथ 8 मेगापिक्सल कैमरा है। यह कैमरा अपने फोन सेग्मेंट में सबसे अच्छा नहीं है और सैमसंग गैलक्सी एस3 से यह हर मामले में पीछे दिखता है। हालांकि कलर अच्छे आते हैं लेकिन हमारी जरूरत के मुताबिक इमेज थोड़ी ग्रेनी आती है। वैसे यह इतना भी नहीं है कि आप फोटो सोशल साइट्स पर अपलोड न करना चाहें। गैलक्सी एस3 और आईफोन 4एस के मुकाबले इसकी इमेज में कंट्रास्ट थोड़ा कम है और डिटेल्स बहुत ज्यादा कम। कम रोशनी में ली गई फोटोज़ बहुत अच्छी नहीं हैं। एलईडी फ्लैश पावरफुल है लेकिन कम रोशनी में यह भी बहुत मददगार साबित नहीं होता। हालांकि फोटो क्वॉलिटी बहुत अच्छी नहीं है, लेकिन कैमरा यूज़र इंटरफेस और फीचर्स अच्छे हैं। नया कैमरा ऐप इंटरफेस आपको सर्कल देता है, जिसे देर तक दबाने पर ऑप्शंस मिलते हैं। आप सीन, जियोटैग, पिक्चर साइज, फ्लैश सेटिंग अजस्ट कर सकते हैं और फ्रंट/रियर कैमरा मोड चेंज कर सकते हैं। फोन एचडीआर इमेज भी कैप्चर करता है, इसके जरिए आप किसी भी फोटो में कंट्रास्ट्रिंग कलर्स ज्यादा ऐक्यूरेट आते हैं। पैनोरामा फीचर्स ऐंड्रॉयड 4.0 से ही है। हमें इसमें फोटोस्फीयर नाम की अच्छी फंक्शनैलिटी मिली। इसमें आप पैनोरामा फोटो केवल एक डायरेक्शन में ही नहीं - बल्कि ऊपर, नीचे, दाएं, बाएं - हर तरफ ले सकते हैं। फाइनल इमेज कुछ बार बहुत ठीक नहीं मिली लेकिन जैसे ही हम इसे अच्छे से इस्तेमाल करना सीख गए, रिजल्ट अच्छे मिलने लगे। फोन की ऑडियो परफॉर्मेंस ठीक-ठाक है। गाने क्लियर सुनाई दे रहे थे लेकिन आप फोन के स्पीकर पर बास के साथ म्यूज़िक का मजा नहीं ले सकते। परफॉर्मेंस: ऐंड्रॉयड 4.2 पर चलने वाला गूगल नेक्सस 4 बहुत स्मूद चलता है और एक बार भी हैंग होने की दिक्कत नहीं आई, न ही विडियो में फ्रेम ड्रॉप हुए। चूंकि फोन के सॉफ्टवेयर के बारे में हम ऊपर बता चुके हैं, तो यहां हार्डवेयर के बारे में बताते हैं। आईपीएस डिस्प्ले में वाइड व्यूइंग ऐंगल्स मिलते हैं, लेकिन सूरज की रोशनी में स्क्रीन पर कुछ पढ़ पाना बहुत मुश्किल है। हमें ब्राइटनेस को हर वक्त 30% पर रखने की जरूरत पड़ी क्योंकि इसे और नीचे करने पर टेक्स्ट पढ़ पाना लगभग असंभव हो जाता है। प्रोसेसर को टेस्ट करने और कॉम्पिटिटिव फोन्स के मुकाबले जांचने के लिए हमने Antutu बेंचमार्क टेस्ट किया। इस टेस्ट में डिवाइस को प्रोसेसर, स्टोरेज, डिस्प्ले आदि के आधार पर रेट किया जाता है। हमारे टेस्ट में नेक्सस 4 ने 17254 का ऐवरेज स्कोर किया, यह गैलक्सी एस3 के स्कोर से थोड़ा ज्यादा है। नेक्सस 4 भारत में 16 जीबी स्टोरेज के साथ आया है, जिसमें से यूज़र को केवल 13 जीबी स्पेस मिलता है। कई लोगों को माइक्रो-एसडी कार्ड की कमी ज्यादा खल सकती है, हालांकि 13 जीबी स्पेस ज्यादातर काम के लिए पर्याप्त है। इस्तेमाल के लिए 1.4 जीबी रैम (2 जीबी में से) मिलने की वजह से हैंग होने की दिक्कत नहीं आती। बैटरी परफॉर्मेंस बढ़िया है। एक बार चार्ज करने पर यह करीब 15 घंटे तक चलती है। कॉम्पिटिशन: भारत में गूगल नेक्सस 4 के कई स्ट्रॉन्ग कॉम्पिटिटर्स हैं, जैसे सैमसंग गैलक्सी एस3, एलजी ऑप्टिमस जी, एचटीसी वन एक्स प्लस। परफॉर्मेंस के मामले में नेक्सस 4 के सबसे ज्यादा करीब एलजी का फोन लगा। हालांकि इसके लिए गैलक्सी एस3 की पॉप्युलैरिटी से पार पाना भी बड़ी चुनौती है। नेक्सस 4 के लिए कम कीमत बड़ा प्लस पॉइंट हैं। अपने कॉम्पिटिटर्स (गैलक्सी एस3 और वन एक्स प्लस) से यह करीब 3 हजार रुपए सस्ता है। ऑप्टिमस जी को छोड़कर बाकी की तुलना में इसमें ज्यादा रैम है और पावरफुल प्रोसेसर लगा है। हम पहले ही बता चुके हैं कि बेंचमार्क टेस्ट में नेक्सस 4 की परफॉर्मेंस गैलक्सी एस3 से बढ़िया थी और यही बात इसके बाकी कॉम्पिटिटर्स के साथ भी कही जा सकती है। थोड़ा कमजोर कैमरा गूगल नेक्सस 4 की एकमात्र कमी है। लेकिन यह कहा जा सकता है कि गूगल नेक्सस 4 ज्यादातर मामलों में (ब्रैंड वैल्यू के साथ) सैमसंग गैलक्सी एस3, एलजी ऑप्टिमस जी, एचटीसी वन एक्स प्लस से बेहतर ऑप्शन है। अभी तक हमने केवल ऐंड्रॉयड फोन्स के मुकाबले इसे देखा, अब इसे विंडोज़ फोन 8 और आईओएस के मुकाबले देखते हैं। हमें इसमें ब्लैकबेरी को शामिल करने की जरूरत महसूस नहीं हुई क्योंकि अभी तक केवल एक ही फोन पर नया ब्लैकबेरी 10 ऑपरेटिंग सिस्टम है। विंडोज़ 8 और आईओएस के मुकाबले: नेक्सस 4 के प्राइस ब्रैकेट में ऐपल आईफोन 4 आता है, हालांकि यह 3 साल पुराना फोन है। बढ़िया स्मार्टफोन होने पर भी कैमरा क्वॉलिटी को छोड़कर यह गूगल के फोन से अच्छा नहीं है। नेक्सस 4 में ज्यादा बड़ी स्क्रीन और फास्ट प्रोसेसर है। आईओएस 6 बढ़िया ऑपरेटिंग सिस्टम है लेकिन इसमें वे फंक्शनैलिटीज़ नहीं हैं, जो ऐंड्रॉयड 4.2 को इतना यूज़फुल बनाती हैं। ऐपल के मोबाइल ऑपरेटिंग सिस्टम का नैविगेशन भी बहुत स्मूद है, लेकिन भारत के लिए इसमें कई चीजें इस्तेमाल लायक नहीं हैं, जैसे पासबुक और ऐपल मैप्स। विंडोज़ फोन 8 प्लैटफॉर्म की बात करें तो हमें लगता है कि अभी यह बहुत नया है और लेटेस्ट ऐंड्रॉयड और आईओएस द्वारा तय मानकों से मुकाबले के लिए इसे और वक्त चाहिए। इसकी सबसे बड़ी खामी ऐप्स की कमी है। कॉन्टैक्ट मैनेजमेंट में लिमिटेड फंक्शनैलिटीज़, मल्टिटास्किंग सपोर्ट में दिक्कत जैसी कई कमियां हैं। नेक्सस 4 के प्राइस बैंड में नोकिया लूमिया 820 आता है और हर मामले में नेक्सस 4 बाजी मार ले जाता है। नतीजा: नेक्सस 4 के पक्ष में कैमरे को छोड़कर सभी चीजें हैं। हमें इसकी स्क्रीन (हालांकि ब्राइटनेस पर थोड़ी चिंता हो सकती है), प्रोसेसर और साफ-सुथरा सॉफ्टवेयर बहुत पसंद आया। क्या यह सैमसंग गैलक्सी एस3 से बेहतर है? ज्यादातर मामलों में दोनों बराबर ठहरते हैं, लेकिन प्रोसेसर और रैम के मामले में नेक्सस 4 आगे दिखता है, तो कैमरा परफॉर्मेंस के मामले में गैलक्सी एस3 आगे निकल जाता है। खूबियां डिजाइन बैटरी लाइफ प्रोसेसर परफॉर्मेंस कमियां बैटरी रिमूवेबल नहीं तुलनात्मक रूप से कमजोर कैमरा परफॉर्मेंस ब्राइटनेस और धूप में स्क्रीन पर टेक्स्ट न दिखना
नई दिल्ली​ चर्चा है कि रिलायंस जियो सस्ता स्मार्टफोन तैयार करने के लिए गूगल के साथ मिलकर काम कर रहा है। 'बिजनस लाइन' की रिपोर्ट के मुताबिक यह स्मार्टफोन सिर्फ जियो के नेटवर्क पर काम करेगा। इस सस्ते स्मार्टफोन को साल के आखिर तक लॉन्च किया जा सकता है। स्मार्टफोन के अलावा गूगल और रिलायंस जियो मिलकर स्मार्ट टीवी सर्विसेज के लिए सॉफ्टवेयर भी डिवेलप कर रहे हैं। इस सॉफ्टवेयर को जियो की सर्विसेज के लिए इस्तेमाल किया जाएगा। जियो की स्मार्ट टीवी सर्विसेज इस साल के दूसरे हिस्से में लॉन्च हो सकती हैं। रिपोर्ट के मुताबिक गूगल की ब्रैंडिंग से रिलायंस जियो को सस्ते 4G हैंडसेट बेचकर मार्केट के बड़े हिस्से तक पहुंचने में मदद मिलेगी। गूगल के साथ मिलकर काम करने का फायदा यह भी है कि जियो अपने ऐप्स को ऐंड्रॉयड प्लैटफॉर्म्स के हिसाब से बेहतर बना सकता है। फिलहाल रिलायंस रीटेल चीन की कुछ कंपनियों के साथ मिलकर 4G VoLTE स्मार्टफोन्स और पॉकिट राउटर्स बना रहा है। इन कंपनियों में फॉक्सकॉन, ZTE, CK टेलिकॉम, विंगटेक और टीनो मोबाइल शामिल हैं। रिलायंस इंडस्ट्रीज ने हाल ही में चीन और ताइवान की पार्टनर कंपनियों से Lyf ब्रैंड के स्मार्टफोन्स और स्मार्ट सेट-टॉप बॉक्सिज़ वगैरह को भारत में बनाने के लिए कहा था। ET ने पिछले दिनों बताया था कि लावा इंटनैशनल और चीन की कुछ कंपनियों के साथ मिलकर रिलायंस जियो 4G VoLTE वाले फीचर फोन्स भी तैयार कर रहा है, जिनकी कीमत करीब 1000 रुपये होगी। इंग्लिश में पढ़ें- Reliance Jio working with Google to launch affordable 4G phone: Report
नई दिल्ली ​मोटोरोला का नया स्मार्टफोन Moto G5 Plus भारत में लॉन्च हो गया है। यह स्मार्टफोन सिर्फ फ्लिपकार्ट पर बिकेगा। कंपनी ने इसे 3 जीबी रैम/16 जीबी स्टोरेज और 4GB रैम/32 जीबी स्टोरेज वाले वेरियंट्स में लॉन्च किया है। फोन के फीचर्स और दाम जानने के लिए नीचे दिए गए लिंक पर क्लिक करें: देखें, कैसा है नया Moto G5 Plus स्मार्टफोन के लॉन्चिंग इवेंट की लाइव स्ट्रीमिंग भी की गई, जिसका विडियो नीचे दिए गया है। इसमें Moto G5 Plus के फीचर्स के बारे में विस्तार से बताया गया है:
आदर्श राठौर हाल ही में अपना ब्रैंडनेम LeEco करने वाली चीन की कंपनी LeTv ने भारत में दो स्मार्टफोन Le 1s और Le Max लॉन्च किए हैं। 2 फरवरी से Le 1s की सेल शुरू है। हमने Le 1s को इस्तेमाल करके इसकी खूबियों और खामियों को पहचानने की कोशिश की। आइए देखते हैं, कैसा है 10,999 रुपये में लॉन्च हुआ यह स्मार्टफोन: Le 1s के बॉक्स में स्मार्टफोन के अलावा इन्फर्मेशन के लीफलेट्स, एक सिमकार्ड ट्रे निकालने का टूल,एक अडैप्टर और एक यूएसबी टाइप-सी केबल दी गई है। इसमें इयरफोन नहीं दिया गया है। अनबॉक्सिंग का विडियो आप यहां क्लिक करके देख सकते हैं। डिजाइन Le 1s का लुक ऐंड फील एकदम प्रीमियम डिवाइस की तरह लगता है। इस स्मार्टफोन में काफी कुछ ऐसा है, जो आईफोन 6s का ध्यान दिलाता है। भारत में इसका गोल्ड कलर वैरियंट बिक रहा है। हमने भी इसी कलर का डिवाइस रिव्यू किया। हमने पाया कि इसका रंग गोल्ड के बजाय थोड़ा अलग सा है। काफी हद तक यह आईफोन 6s के रोज़ गोल्ड की तरह नजर आता है। फ्रंट की बात करें तो इसमें 5.5 इंच का डिस्प्ले है, जो लगभग बेज़ललेस है। पहली नजर में लगता है कि इसमें बेज़ल नहीं है, मगर करीब से देखें तो बारीक सा बेज़ल नजर आता है। बेज़ल बहुत पतला होने का फायदा यह भी है कि इसका डिस्प्ले थोड़ा ज्यादा बड़ा नजर आता है। फ्रंट में ऊपर स्पीकर की राइट साइड में 5 मेगापिक्सल फ्रंट कैमरा लगा है और लेफ्ट साइड में सेंसर दिया गया है। सेंसर और फ्रंट कैमरा स्पीकर के अलग-बगल बराबर दूरी पर लगाए गए हैं, जिससे डिजाइन काफी अच्छा लगता है। कई स्मार्टफोन्स में सेंसर कहीं भी दिया होता है, जो सिमिट्री में फिट नहीं बैठता। यहीं पर एकदम लेफ्ट कॉर्नर में नोटिफिकेशन LED लाइट भी लगी है, जिसके बारे में तभी पता चलता है, जब वह जलती है। इसी तरह से बॉटम में बैकलिट कैपेसिटिव कीज़ भी हैं, जो यूज़ करने पर ही दिखती हैं। अगर स्मार्टफोन लॉक्ड हो या आप इन कीज़ को इस्तेमाल न कर रहे हों, तब ये बिल्कुल भी दिखाई नहीं देतीं। बैकसाइड में चलें तो टॉप लेफ्ट कॉर्नर में कैमरा लेंस लगा है। इसके साथ ही राइट साइड में एलईडी फ्लैश दी गई है और थोड़ा आगे सेकंडरी माइक। थोड़ा सा नीचे का रुख करें तो यहां पर फिंगरप्रिंट स्कैनर दिया गया है, जो मिरर फिनिश में है। अभी तक फिंगरप्रिंट स्कैनर वाले जो स्मार्टफोन देखने को मिले हैं, उनमें यह मैट फिनिश में होता है। फिंगरप्रिंट स्कैनर के ठीक नीचे LeTv की बड़ी सी ब्रैंडिंग है और बॉटम में फोन के बारे में थोड़ी सी इन्फर्मेशन दी गई है। ध्यान देने वाली बात यह है कि टॉप में कैमरा और ऐंटना यूनिट वाला हिस्सा और बॉटम का हिस्सा थोड़ा डार्क कलर में है और यह मेटल का भी नहीं लगता। ऊपर वाला हिस्सा थोड़ा उभरा हुआ सा लगा। ऐसा महसूस हुआ जैसे सही से फिट न हुआ हो। इस स्मार्टफोन का डिजाइन यूनिबॉडी है यानी बैकपैनल वगैरह नहीं खोला जा सकता। इसका मतलब यह भी हुआ कि आप बैटरी को अलग नहीं कर सकते। किनारों की बात करें तो राइट साइड में ऊपर वॉल्यूम रॉकर लगा है और उसके नीचे पावर बटन दिया गया है। ये बटन भी मेटल के बने हैं और यूज़ करने मे बहुत सुविधाजनक हैं। जैसे कि स्क्रीनशॉट लेने के लिए वॉल्यूम डाउन की और पावर बटन एकसाथ दबाना हो तो यह काम बहुत आसानी से हो जाता है। स्मार्टफोन की लेफ्ट साइड में ड्यूल सिम कार्ड स्लॉट ट्रे लगी है, इसे एक छोटे से पिन लगे टूल के साथ बाहर निकाला जा सकता है। इस ट्रे में एक माइक्रो सिम कार्ड डलता है और एक नैनो सिम कार्ड। टॉप में एक इन्फ्रारेड ब्लास्टर लगा है, जिससे आप अपने स्मार्टफोन को रिमोट की तरह इस्तेमाल कर सकते हैं। यहीं पर 3.5mm का ऑडियो जैक भी दिया गया है। बॉटम में यूएसबी टाइप-सी पोर्ट है और देखने में लगता है कि इसके दोनों तरफ दो स्पीकर हैं। मगर स्पीकर सिर्फ राइट साइड में ही है, लेफ्ट साइड में संभवत: माइक दिया गया है। कुल मिलाकर इसका डिजाइन काफी इम्प्रेसिव लगा। डिस्प्ले अब बात करते हैं डिस्प्ले की। इस स्मार्टफोन में साढ़े पांच इंच का फुल एचडी (1920 x 1080पिक्सल्स) डिस्प्ले लगा है, जिसके ऊपर कॉर्निंग गरिला ग्लास 3 कोटिंग दी गई है। यह बहुत शानदार नजर आता है। काफी शार्प है और रंग नैचरल दिखते हैं। व्यूइंग ऐंगल भी काफी अच्छे हैं। अगर आप इसे तिरछा कर दें, तब भी स्क्रीन में सब साफ दिखता है। हमने इसे धूप में ले जाकर यूज़ करके देखा,तब भी विज़िबिलिटी अच्छी थी। मगर एक बात जो हमने गौर की, वह यह कि डिस्प्ले में उंगलियों के निशान छूट जाते हैं। यूज़र इंटरफेस कंपनी ने Le 1s में अपना UI डाला हुआ है। इसमें ऐंड्रॉयड 5.0.2 पर आधारित EUI OS डाला गया है।EUI ऐंड्रॉयड का कस्टमाइज्ड वर्शन है, जो काफी अच्छा फील होता है। हमने इसे दो दिन इस्तेमाल करके देखा तो न तो यह कहीं अटका न कोई और दिक्कत दिखी। यह काफी क्लीन और यूज करने में सुविधाजनक है। इसका इंटरफेस आपको काफी हद तक iOS की तरह लग सकता है। ऊपर से नीचे स्वाइप करने पर जहां आमतौर पर ज्यादातर ऐड्रॉयड डिवाइसेज़ में टॉगल्स (विभिन्न सेटिंग्स के शॉर्टकट्स का मेन्यु) और नोटिफिकेशंस दिखती हैं, मगर इसमें सिर्फ नोटिफिकेशंस ही नजर आएंगी। टॉगल्स के लिए आपको लेफ्ट कैपैसिटिव की टच करनी होगी। इससे एक विंडो खुलती है, जिसमें आपको रीसेंट ऐप्स दिखेंगे और ऊपर टॉगल्स नजर आएंगे। हार्डवेअयर और परफॉर्मेंस कम कीमत के बावजूद अच्छे हार्डवेयर स्पेसिफिकेशंस इस फोन की खासियत कहे जा सकते हैं। इसमें 2.2 GHz का 64 बिट ऑक्टा-कोर मीडियाटेक X10 प्रोसेसर लगा है और 3जीबी RAM है। इंटरनल मेमरी 32 जीबी है और इसे बढ़ाया नहीं जा सकता। नॉर्मल यूज़ से लेकर मल्टी-टास्किंग के दौरान ऐप्स वगैरह एकदम स्मूद चले और किसी तरह की दिक्कत नहीं आई। हमने इसमें विडियो और म्यूजिक प्ले करके देखे तो लाउड स्पीकर्स की आउटपुट काफी अच्छी मिली और इयरफोन पर भी ठीकठाक साउंड क्वॉलिटी मिली (यह बात इयरफोन की क्वॉलिटी पर भी निर्भर करती है)। वेब ब्राउज़िंग में भी कोई दिक्कत नहीं आई। परफॉर्मेंस चेक करने के लिए हमने कुछ हेवी और 3डी गेम्स खेले। UFC, स्नाइपर फ्यूरी, मॉडर्न कंबैट 5 और बाइक रेसिंग जैसे गेम्स काफी देर तक खेलने पर भी किसी तरह का लैग या अड़चन देखने को नहीं मिला। फोन हल्का सा गर्म जरूर हुआ, मगर इतना नहीं कि उसे असुविधाजनक कहा जा सके। भले ही यह गेमिंग के लिए बना डिवाइस नहीं है, मगर इसपर गेम्स खेले जा सकते हैं। इसकी ओवरऑल परफॉर्मेंस ने काफी प्रभावित किया। कैमरा इस स्मार्टफोन के कैमरे की बात करें तो इंटरफेस एकदम सरल है। इसमें यूजर्स को चार ऑप्शन- स्लो मोशन, विडियो, स्टिल कैप्चर और पैनोरमा मिलेंगे। इसके अलावा आप तस्वीरों को एडिट तो नहीं कर पाएंगे, मगर कुछ फिल्टर्स दिए गए हैं। कैमरा ऐप भी तुरंत ओपन होता है। आप फिंगरप्रिंट स्कैनर की मदद से भी फोटो खींच सकते हैं। इसका बैक कैमरा 13 मेगापिक्सल है। पर्याप्त लाइट में खींची गईं तस्वीरों की डीटेलिंग काफी अच्छी रही, मगर कम रोशनी में नॉइज़ देखने को मिला। (इनडोर खींची गईं तस्वीर) बिना फ्लैश के खीची गईं तस्वीरें ऐसी नहीं थीं कि जिन्हें शानदार कहा जा सके। डीटेलिंग कम हुई और नॉइज़ थोड़ा ज्यादा दिखा। मगर ऑटो सेटिंग्स में जब भी फ्लैश यूज़ हुई, कैमरे ने अच्छी तस्वीरें लीं। (बाएं बिना फ्लैश के ली गई तस्वीर है और दाईं तरफ वाली में फ्लैश यूज की गई है) इसका फ्रंट फेसिंग कैमरा 5 मेगापिक्सल है और सेल्फी वगैरह लेने के लिए ठीक है, मगर इसमें ज्यादा डीटेलिंग नहीं मिलती। फिर भी तस्वीरों को बुरा नहीं कहा जा सकता। इस रेंज के स्मार्टफोन के हिसाब से यह अच्छा प्रदर्शन है। एक चीज़ जो हमने नोट की वह यह कि रियर कैमरा डिफॉल्ट सेटिंग्स में जो तस्वीरें लेता है, उसमें रंग नैचरल नहीं आते और कुछ ज्यादा चटख दिखते हैं। जब हमने सेटिंग्स में Saturation को स्टैंडर्ड के बजाय मिनिमम किया, तब जाकर कैमरे ने नैचरल कलर्स में तस्वीरें खिंचीं। (लेफ्ट साइड वाली तस्वीर डिफॉल्ड सेटिंग के साथ ली गई है, राइड साइड वाली में सैचुरेशन मिनिमम किया गया था) फिंगरप्रिंट स्कैनर इस स्मार्टफोन में बैकपैनल पर फिंगरप्रिंट स्कैनर लगा है। हमने इसे यूज़ करके देखा तो यह काफी फास्ट रेस्पॉन्ड करता है। जिस पोजिशन पर इसे लगाया गया है,वह काफी यूजर फ्रेंडली है और उंगली बड़े आराम से वहां पहुंचती है। इसमें 5 फिंगरप्रिंट ऐड किए जा सकते हैं और ऐड करने की प्रक्रिया भी काफी साधारण और फास्ट है। इसके बाद आप फिंगरप्रिंट स्कैनर की मदद से न सिर्फ फोन को अनलॉक कर सकते हैं, बल्कि फोटो भी खींच सकते हैं। सेल्फी लेने के लिए यह फीचर बड़े काम का है। कनेक्टिविटी इस्तेमाल के दौरान में इसमें किसी तरह का कनेक्टिविटी इशू सामने नहीं आया। हमने इसे 4जी, 3जी, 2जी पर चलाकर देखा। वाई-फाई से भी ठीक से कनेक्ट हुआ और जीपीएस ने भी ठीक काम किया। ब्लूटूथ से फाइल्स भी ट्रांसफर करके देखीं। इसमें NFC की कमी हमें खली। कॉल करने पर वॉइस क्वॉलिटी बहुत अच्छी रही। बैटरी इस स्मार्टफोन में 3000 mAh लीथियम पॉलिमर बैटरी है, जिसे हटाया नहीं जा सकता। हमने दो दिन इसे इस्तेमाल किया तो पाया कि मॉडरेट यूज करने के बाद यह पूरा दिन टिकने में तो कामयाब रही,मगर रात को आपको इसे चार्ज करना ही पड़ेगा। विडियो देखने और गेमिंग में बैटरी तेजी से खर्च हुई। मगर राहत की बात यह है कि यह स्मार्टफोन क्विक चार्जिंग सपॉर्ट करता है यानी जल्दी चार्ज होता है। हमने इसे टेस्टिंग के लिए पूरी बैटरी खत्म होने के बाद 5 मिनट क लिए चार्ज की तो लगभग एक घंटे का स्टैंडबाइ टाइम मिला। नतीजा LeTv Le1s बेशक एक बजट स्मार्टफोन है, मगर यह एक महंगे स्मार्टफोन की तरह नजर आता है। इसके स्पेसिफिकेशंस भी काफी अच्छे हैं, जो इसे हाई एंड स्मार्टफोन्स के करीब लाकर खड़ा करते हैं। प्रीमियम लुक, शार्प डिस्प्ले, क्लीन यूज़र इंटरफेस, अच्छी परफॉर्मेंस और फास्ट फिंगरप्रिंट स्कैनर इसे अपनी रेंज के अन्य स्मार्टफोन्स से बेहतर बनाते हैं। फिर भी इसमें बड़ी बैटरी और बेहतर कैमरा होता तो और अच्छा रहता। मेमरी बढ़ाने का ऑप्शन भी कई यूजर्स के लिए फायदेमंद रहता। वेब ब्राउज़िंग या मल्टीमीडिया देखने के लिए यह परफेक्ट स्मार्टफोन है। मल्टी-टास्किंग करने वालों को यह पसंद आएगा। खूबियां - लुक शानदार है - डिस्प्ले अच्छा है - परफॉर्मेंस बढ़िया है - फिंगरप्रिंट स्कैनर फास्ट है कमियां - मेमरी बढ़ाई नहीं जा सकती - NFC नहीं है
सैन फ्रैंसिस्को﻿ ﻿यूनिवर्सिटी ऑफ मिशिगन और यूनिवर्सिटी ऑफ साउथ कैरलाइना के कंप्यूटर सिक्यॉरिटी रिसर्चर्स के एक ग्रुप ने ऐसी खामी का पता लगाया है, जिससे डिवाइसेज को उनके ऐक्सेलरोमीटर की मदद से प्रभावित किया जा सकता है। ऐक्सेलरोमीटर्स स्मार्टफोन्स, फिटनस मॉनिटर्स और वाहनों में इस्तेमाल होते हैं। इनकी मदद से किसी मूविंग या वाइब्रेटिंग चीज का ऐक्सलरेशन मापा जाता है। रिसर्चर्स ने अपने पेपर में बताया है कि कैसे उन्होंने फिटबिट फिटनस मॉनिटर में फर्जी स्टेप्स ऐड कर दिए। उन्होंने फोन के ऐक्सेलरोमीटर को कंट्रोल करने के लिए स्मार्टफोन के स्पीकर से 'संदिग्ध' म्यूजिक फाइल प्ले की। इससे उन्हें उस सॉफ्टवेयर के साथ गड़बड़ करने में कामयाबी मिल गई, जो स्मार्टफोन पर निर्भर करता है। रिसर्चर्स ने इस तरीके से रिमोट कंट्रोल्ड टॉय कार को कंट्रोल करने वाले ऐप के साथ छेड़छाड़ करने में कामयाबी हासिल कर ली। रिसर्च पेपर के ऑथर केविन फ्यू ने कहा, 'जिस तरह से ऑपरा सिंगर हाई नोट से वाइन ग्लास को तोड़ सकते हैं, उसी तरह से हम कुछ शब्द स्पेल करके ऐसी कमांड्स एंटर कर सकते हैं कि फोन शट डाउन हो जाए। आप इसे म्यूजिकल वाइरस कह सकते हैं।' केविन यूनिवक्सिटी ऑफ मिशिगन में इलेक्ट्रिकल ऐंड कंप्यूटर सायेंस के असोसिएट प्रफेसर हैं। वह Virta Labs नाम की कंपनी के चीफ एक्गेक्यूटिव भी हैं, जो हेल्थ केयर में साइबर सिक्यॉरिटी पर फोकस करती है। रिसर्चर्स ने 5 विभिन्न कंपनियों के चिप इस्तेमाल कर रहे 20 कमर्शल ब्रैंड्स में से आधे स्मार्टफोन्स में यह खामी पाई है। इन दिनों दर्जनों कंपनियां सेल्फ ड्राइविंग कारें और ट्रैक वगैरह बनाने में जुटी हैं। ऐसे में अगर कोई खामी रह जाए तो उनका फायदा उठाकर कोई दूर से ही वाहनों को कंट्रोल कर सकता है। कंप्यूटर सिक्यॉरिटी रिसर्चर्स का कहना है कि यह बग कोई बहुत खतरनाक बग नहीं है मगर इससे पता चलता है कि पेचीदा सिस्टम में कमी रह जाने से साइबर सिक्यॉरिटी में कितनी चूक हो सकती है। क्रिप्टॉग्रफर और Rambus में काम कर चुके पॉल कोचर कहते हैं कि टॉय कार के मामले में रिसर्चर्स ने ऐक्सेलरोमीटर को फर्जी रीडिंग्स भेजकर कार को कंट्रोल कर लिया। ऐसा इसलिए हुआ क्योंकि स्मार्टफोन ऐप कार को कंट्रोल करने के लिए स्मार्टफोन के ऐक्सेलरोमीटर पर निर्भर कर रहा था। टॉय कार के साथ ऐसा किए जाने पर तो कोई खतरा नहीं है मगर डॉक्टर केविन ने मेडिकल डिवाइसेज के साइबर सिक्यॉरिटी रिस्क्स पर रिसर्च किया है। वह यह दिखाने में कामयाब रहे थे कि कैसे पेसमेकर के छेड़छाड़ करके धड़कनें कम ज्यादा की जा सकती हैं। इस पेपर में यह भी बताया गया है कि कंपनियां क्या बदलाव लाकर इन खामियों को दूर कर सकती हैं।
नई दिल्ली पेटीएम ने होली पर एक स्पेशल आॅफर 'लेट्स प्ले होली' पेश किया है। कंपनी के साथ होली मनाएंगे तो आपको 5 हजार रुपये तक का कैश ​जीतने का मौका मिल सकता है। दरअसल, Paytm ने होली के अवसर पर अपनी वेबसाइट पर होली चैलेंज शुरू किया है। इसके तहत आपको एक गीत गाकर कंपनी को शुभकामना भेजनी है और इसके एवज में आपको 5 हजार रुपये तक का कैश मिल सकता है। Paytm की वेबसाइट के मुताबिक, बॉलिवुड गीत गाकर विडियो साइट पर अपलोड करना है। इस लिंक को सोशल मीडिया पर शेयर करने पर बज पॉइंट्स मिलेंगे। इसमें सबसे ज्यादा बज पॉइंट जीतने वाले को 5 हजार रुपये पेटीएम की तरफ से कैश मिलेगा। दूसरे और तीसरे स्थान पर रहने वाले को क्रमश: 2 हजार और 1 हजार रुपये कैश मिलेगा। यह आॅफर कंपनी 20 मार्च को खत्म कर देगी।
अनुपम सक्सेना ​ओपो के पुराने एग्जेक्युटिव्स द्वारा शुरू की गई कम्पनी वनप्लस के वन स्मार्टफोन ने इस वक्त मार्केट में धूम मचा रखी है। बड़े फोन्स के आधे से भी कम दाम में हाई-एंड हार्डवेयर स्पेसिफिकेशन्स और प्रीमियम डिजाइन का दम भरने वाला यह स्मार्टफोन इनवाइट सिस्टम द्वारा लोगों को बेचा जा रहा है। इस फोन के 16 जीबी और 64 जीबी, दोनों ही वेरियंट भारत में बिक रहे हैं। 64 जीबी वेरियंट जहां 21,999 रुपये में बिक रहा है, वहीं 16 जीबी वेरियंट की कीमत 18,999 रुपये रखी गई है। लेकिन क्या वनप्लस वन सचमुच एक 'फ्लैगशिप किलर' स्मार्टफोन है? पढ़िये रिव्यू... बिल्ड और डिजाइन वनप्लस वन फैबलेट्स की कैटिगरी में आता है। इसके डायमेंशन्स 152.9x75.9x8.9 mm हैं और फोन का वजन 162 ग्राम है लेकिन वेट और डायमेंशन रेशो में बैलंस होने से यह उतना भारी नहीं लगता। सच कहें तो यह काफी हद तक ओपो फाइंड 7 जैसा लगता है। फर्क सिर्फ इतना है कि वन को हाई-क्वॉलिटी के पॉलिकार्बोनेट मटीरियल से बनाया गया है। यह बैक पर भी थोड़ा-सा कर्व्ड है जिससे इसे अच्छी ग्रिप मिलती है। साफ लाइनों और हल्के कर्व्स इस फोन की मिनिमलिस्ट डिजाइन पॉलिसी पर भारी पड़ते हैं। वनप्लस वन का 64 जीबी इंटरनैशनल वेरियंट सैंडस्टोन ग्रे रंग में आता है। वहीं 16 जीबी वेरियंट को सिल्क वाइट कलर में भारत में उतारा गया है। सैंडस्टोन ग्रे वेरियंट की फिनिश काफी अच्छी है और एक सॉफ्ट सैंड पेपर जैसी लगती है। इस प्रीमियम फिनिश से फोन का बैक स्मज रेजिस्टेंट हो जाता है और गहरे दाग भी ज्यादा उभर कर नहीं दिखते। इससे फोन की ग्रिप भी बेहतर हो जाती है और वह हाथ से फिसलता नहीं। इसका पैनल रिमूवेबल है लेकिन उसे निकालना थोड़ा मुश्किल काम है। बैटरी सील्ड है। फोन के बैक में एक छोटी मेटल की पट्टी है जिसपर कैमरा लेंस और ड्यूल-LED फ्लैश है। फोन के बैक पर वनप्लस वन के लोगो से ब्रैंडिंग की गई है। निचली तरफ सायनोजेन लोगो और सर्टिफिकेशन्स हैं। फोन के फ्रंट में क्रोम रिम और हल्का उठा हुआ ग्लास डिस्प्ले पैनल है जो स्क्रीन ऑन करने से पहले बिल्कुल काला दिखता है। ग्लास पैनल पर 5.5 इंच की स्क्रीन और 3 कपैसिटिव नेविगेशन कीज़ हैं। साथ ही ऊपर की तरफ फ्रंट कैमरा का लेंस और एक LED नोटिफिकेशन लैम्प है। दाईं एज पर पावर/स्क्रीन लॉक बटन और बाईं एज पर वॉल्यूम रॉकर कीज़ और सिम कार्ड ट्रे है। प्लास्टिक की कीज़ पतली और शार्प हैं और काफी रेस्पॉन्सिव भी हैं। इनसे अच्छा फीडबैक मिलता है। ये मिड-पॉइंट पर नहीं हैं लेकिन इनकी पोजिशन ऐसी है कि फोन बड़ा होने के बावजूद ये आसानी से ऐक्सेस की जा सकती हैं। इस फोन की टॉप एज पर 3.5mm हेडसेट जैक है और निचली सतह पर माइक्रो-यूएसबी पोर्ट और 2 स्पीकर आउटलेट्स हैं। कुल मिलाकर, इस बात से इनकार नहीं किया जा सकता कि वनप्लस वन बड़े हाथों वाले लोगों के लिए ज्यादा बढ़िया है और आपको कई बार इसे इस्तेमाल करने के लिए दोनों हाथों का इस्तेमाल कर सकता है। लेकिन फोन का डिजाइन और इसमें इस्तेमाल किये गए मटीरियल इसे अपनी रेंज के दूसरे फैबलेट्स से बेहतर बनाते हैं। डिस्प्ले वनप्लस वन में 5.5 इंच 1080 पिक्सल फुल HD JDI IPS स्क्रीन है जिसमें हाई पिक्सल डेनसिटी और शार्प पिक्चर के लिए LTPS टेक्नॉलजी का इस्तेमाल किया गया है। इसके डिस्प्ले का ब्राइटनेस लेवल और दूसरे कलर्स अच्छे हैं। हालांकि काले रंग थोड़े और गहरे हो सकते थे। फोन के व्यूइंग ऐंगल्स अच्छे हैं और टेक्स्ट और ग्राफिक्स क्रिस्प और शार्प दिखते हैं। धूप में भी स्क्रीन बढ़िया दिखती है। डिस्प्ले पर गोरिल्ला ग्लास 3 पैनल प्रोटेक्शन है और यह अच्छी टच सेन्सिटिविटी ऑफर करता है। स्क्रीन को गीले हाथों और ग्लव्स पहने हाथों से छूने पर भी रेस्पॉन्स मिलता है। इस फोन में अडैप्टिव बैकलाइटिंग है जो एम्बियंस के हिसाब से अलग-अलग ब्राइटनेस लेवल शो करती है। जैसे धूप में ब्राइटनेस बढ़ जाती है ताकि स्क्रीन साफ दिखे। कलर एन्हांसमेंट सेटिंग ऑन करने से कलर्स थोडे़ ओवर सैचुरेट हो जाते हैं। इस फोन में जेस्चर अनलॉक करने के लिए डबल-टैप सपोर्ट भी है जो अच्छा काम करता है। सॉफ्टवेयर वनप्लस वन का इंटरनैशनल वेरियंट सायनोजेनमॉड 11S के साथ आता है। यह सायनोजेन द्वारा डिवेलप किया गया ऐंड्रॉयड का एक कस्टम आफ्टरमार्केट वर्शन है। सायनोजेमोड को इसकी कस्टमाइजेबिलिटी, बढ़िया परफॉर्मेंस और अडिशनल फीचर्स के लिए जाना जाता है। इसका लुक और फील काफी हद तक स्टॉक ऐंड्रॉयड जैसी है। लेकिन कुछ यूआई एलिमेंट्स इसमें नहीं रखे गए हैं। थीम्स के जरिये कस्टमाइजेशन संभव है। हेक्सो सायनोजेनमोड थीम में सामान्य लॉक स्क्रीन, होम स्क्रीन और ऐप लॉन्चर नेविगेशन स्ट्रक्चर है। खाली जगह पर देर तक टैप करने से होम स्क्रीन पर पुल-अप सेटिंग्स मेन्यु खुलता है जिससे आप होम-स्क्रीन, ऐप ड्रॉर और ऐप आइकन्स को कस्टमाइज कर सकते हैं। अगर आप चाहते हैं कि कोई और वे ऐप्स न देखे जो आप यूज कर रहे हैं तो आप उन्हें हाइड कर सकते हैं। इस सॉफ्टवेयर से हाई लेवल कस्टमाइजेशन मिलती है और आप लॉक स्क्रीन, स्टेटस बार और नोटिफिकेशन्स पैनल को अपने हिसाब से ट्वीक कर सकते हैं। आप दाईं एज को खींचकर क्विक सेटिंग्स पैनल भी शुरू कर सकते हैं। इसमें एक ड्यूल-व्यू नोटिफिकेशन ट्रे है जिसमें पहले पैनल में नोटिफिकेशन्स और क्विक ऐक्सेस रिबन है जिसमें सेटिंग्स चुनने के लिए टॉगल्स हैं और दूसरे पैनल में क्विक सेटिंग्स पैनल है। इसमें पॉप-अप नोटिफिकेशन्स भी आते हैं। इस फोन में लॉक स्क्रीन जेस्चर शॉर्टकट्स हैं। जैसे, अनलॉक करने के लिए डबल-टैप करना, कैमरा ऐक्टिवेट करने के लिए सर्कल बनाना, फ्लैशलाइट के लिए v लेटर बनाना आदि। आप अलग-अलग फंक्शन्स के लिए ऑन-स्क्रीन नेविगेशन बटन्स और हार्डवेयर नोटिफिकेशन बटन्स भी चुन सकते हैं। जैसे, होम बटन को आप कॉल आंसर की बना सकते हैं या वॉल्यूम रॉकर कीज़ से डिवाइस खोल सकते हैं। इस फोन में हर लेवल पर कस्टमाइज करने की छूट दी गई है। इस फोन में मोटो एक्स जैसा वॉइस वेक-अप फीचर था जिससे यूजर्स फोन को 'हे स्नैपड्रैगन' वॉइस कमांड देकर चालू कर सकते थे, लेकिन वॉइस रेकग्निशन अच्छी न होने के चलते इसे डिसेबल कर दिया है। लेकिन 'ओके गूगल' कमांड से आप लॉक्ड फोन में भी गूगल नाउ को शुरू कर सकते हैं। सायनोजेनमोड अड्वांस्ड प्राइवेसी और सिक्यॉरिटी फीचर्स देता है जिसमें प्राइवेसी गार्ड शामिल है। इसके जरिये आप ऐप्स को अपना पर्सनल डेटा यूज करने से रोक सकते हैं। इसमें विस्परपुश एनक्रिप्टेड SMS तकनीक से आप सिक्यॉर मेसेज कर सकते हैं। हालांकि, ये मेसेज सिर्फ एक सायनोजेन डिवाइस से दूसरी सायनोजेन डिवाइस को ही भेजे जा सकते हैं जिसमें टेक्स्ट सिक्यॉर कम्पैटिबिलिटी हो। फोन ऐप के जरिये आप फोन नंबर्स को ब्लॉक या ब्लैकलिस्ट भी कर सकते हैं। सायनोजेनमॉड थीम्स शोकेस ऐप ऑफर करता है जिससे यूजर्स थीम्स को ब्राउज, डाउनलोड और अप्लाई कर सकते हैं। थीम्स इस फोन के यूआई स्टाइल, नेविगेशन बार्स, आइकन्स, फॉन्ट्स, बूट ऐनिमेशन और साउंड्स के साथ पूरा लुक और फील ही बदल देता है। ऐप में सर्च फीचर नहीं है जिससे यह थोड़ी बोझिल लगती है और अधिकतर थीम्स पेड हैं। थीम्स खरीदने के लिए यह आपको प्ले स्टोर पर भेज देता है। दूसरी नेटिव ऐप्स में फाइल मैनेजर, गैलरी ऐप, साउंड रिकॉर्डर और एक स्क्रीनकास्ट ऐप है। गैलरी ऐप खुद ही लोकल और क्लाउड-स्टोर्ड फोटो को टाइम, मौके और टाइप के मुताबिक ऑर्गनाइज कर लेती है। फोन में गूगल ऐप्स भी हैं। कैमरा वनप्लस वन में ड्यूल LED फ्लैश और सोनी इमेज सेंसर वाला 13 मेगापिक्सल प्राइमरी कैमरा है। साथ में 5 मेगापिक्सल फ्रंट कैमरा भी दिया गया है। फोन के प्राइमरी कैमरे की हाइलाइट 4K विडियो रिकॉर्ड करने की क्षमता, रॉ फाइल्स सपोर्ट करना और स्लो मोशन विडियो शूट करना है। इसमें टाइम लैप्स विडियो शूटिंग मोड भी है। वनप्लस वन में सायनोजेनमोड कैमरा ऐप है जिसमें साइज, क्वॉलिटी, शटर स्पीड, फोकस ड्यूरेशन, फोकस मोड और आईएसओ कंट्रोल्स जैसी दूसरी ग्रैन्युलर सेटिंग्स हैं। वर्टिकल स्वाइप्स से सीन मोड बदल जाता है जबकि हॉरिजॉन्टल स्वाइप से आप पिक्चर और विडियो शूट कर सकते हैं। ऐप में पैनोरमा, बर्स्ट और HDR मोड्स हैं। बाहर क्लिक की गई फोटोज की क्वॉलिटी दिन की रोशनी में काफी अच्छी आई। इनमें अच्छी डीटेल थी, ऐक्युरट कलर रीप्रॉडक्शन था, नॉइज़ कम थी और कंट्रास्ट बेहतर था। लो-लाइट शॉट्स भी अच्छे आए, लेकिन इनमें से कुछ में नॉइज़ दिखी, खासकर 100% जूम पर। लेकिन यह इमेज को ओवरप्रोसेस नहीं करता इसलिए डीटेल्स बेहतर थीं। वनप्लस वन में ड्यूल-LED फ्लैश है जो अब तक का सबसे अच्छा फ्लैश है। 4K विडियो मोड में आप अल्ट्रा HD विडियो रिकॉर्ड कर सकते हैं। हमने देखा कि विडियो की क्वॉलिटी अच्छी थी और इसमें अच्छी डीटेल और कलर रीप्रॉडक्शन था। फ्रंट कैमरा अच्छी क्वॉलिटी की सेल्फी कैप्चर करता है और ब्यूटी मोड से वे काफी खूबसूरत दिखते हैं। यह वॉइस चैट्स के लिए भी अच्छा है। परफॉर्मेंस वनप्लस वन में 2.5 गीगाहर्त्ज क्वालकॉम स्नैपड्रैगन 801 क्वाड-कोर प्रोसेसर, अड्रीनो 330 GPU और 3 जीबी रैम है। इन स्पेसिफिकेशन्स के साथ यह मार्केट में मौजूद सबसे दमदार स्मार्टपोन है। इस फोन के एक वेरियंट में 16 जीबी और एक में 64 जीबी इंटरनल स्टोरेज है जो यूजर्स के लिए काफी हैं। इस फोन में ऐप्स स्विच करने, फोटो एडिट करने, वेब ब्राउज करने, फोटो क्लिक करने, हाई डेफिनेशन विडियोज देखने या हेवी ग्रैफिक्स वाले गेम्स खेलने में कहीं लैग नहीं आया। सिन्थेटिक बेंचमार्क्स की बात करें तो इस फोन को क्वाडरैंट स्टैंडर्ड पर 22,401, AnTuTu पर 45,460, गीकबेंच 3 (मल्टि-कोर) में 2301 और नेनामार्क 2 में 62.5 स्कोर मिले हैं। ये बेंचमार्क स्कोर्स HTC One (M8) और सोनी एक्सपीरिया Z3 और ओपो फाइंड 7 से अच्छे हैं। हालांकि, सिर्फ इन स्कोर्स के आधार पर हम फोन रेकमेंड नहीं करेंगे क्योंकि परफॉर्मेंस के मामले में कई फोन्स काफी अलग होते हैं। हम कई फाइल फॉरमैट्स में विडियोज बिना परेशानी प्ले कर सके। बिना किसी संशय के वनप्लस वन हाई-एंड फ्लैगशिप स्मार्टफोन्स से बेहतर एक्सपीरियंस देता है। फोन के दोनों स्पीकर्स का साउंड आउटपुट काफी लाउड था। हालांकि, साउंड क्वॉलिटी कुछ खास नहीं थी और बेस की कमी खली। स्पीकर्स स्टीरियो साउंड आउटपुट नहीं देते। वनप्लस वन के साथ हेडफोन्स नहीं आते, लेकिन थर्ड पार्टी हेडफोन्स से साउंड आउटपुट काफी अच्छा है। फोन के सॉफ्टवेयर में ऑडियो FX ऐप है जो फोन के स्पीकर, हेडसेट, ब्लूटूथ आउटपुट और वायरलेस आउटपुट के लिए इक्वलाइजर प्रीसेट्स देता है। यह कस्टम इक्वलाइजर सेटिंग और बेस बूस्ट, सराउंड साउंड और रीवर्ब के लिए अडिशनल सेटिंग्स भी देता है। फोन में मौजूद 3 माइक्रोफोन्स के चलते कॉल क्वॉलिटी काफी अच्छी रही, दोनों तरफ तेज आवाज में साफ बातचीत हो सकी। लेकिन फोन के ईयरपीस से साउंड उतना लाउड नहीं मिलता। लाउडनेस लेवल काफी कम हैं और शोर में दूसरे कॉलर को सुन पाना काफी मुश्किल था। कहना मुश्किल है कि किसी सॉफ्टवेयर अपडेट से इसे फिक्स किया जा सकता है। फोन कम सिग्नल वाले इलाकों में भी अच्छा काम करता है और हमें नेटवर्क संबंधी कोई परेशानी नहीं आई। इस फोन में GPS और A-GPS नेविगेशन है और मैप्स आसानी से सिग्नल लॉक कर लेते हैं। इसमें NFC कनेक्टिविटी भी है। वनप्लस वन में 3100 mAh बैटरी है। फुल ब्राइटनेस ऑन करने और 3G डेटा चालू रखने पर मिले-जुले परिणाम मिलते हैं। मॉडरेट से हाई यूज़ करने यानी एक से दो घंटों की कॉलिंग, गेम्स खेलने, फोटो क्लिक करने, म्यूजिक सुनने और वेब ब्राउजिंग करने पर स्क्रीन ब्राइटनेस मैक्सिमम रखने और 3G डेटा ऑन रखने पर यह फोन 8-10 घंटे आराम से चल जाता है। अगर आप ऑटो ब्राइटनेस पर स्विच करें तो बैकअप 15-16 घंटे डिलिवर करता है जिसमें 3-4 घंटे स्क्रीन स्क्रीन ऑन रहने का वक्त है। गेमिंग हमने इसपर टेम्पल रन 2, रिपटाइड GP2 और अस्फाल्ट 8 (हाई विजुअल क्वॉलिटी और 100% इंजन के साथ) खेलीं और कहीं पर भी फ्रेम ड्रॉप होने या फ्रीज़ होने की समस्या वनप्लस वन में नहीं आई। नतीजा 21,999 रुपये में मिल रहे वनप्लस वन को रेकमेंड करने से खुद को रोकना मुश्किल है। यह न सिर्फ एक परफॉर्मेंस पावरहाउस और 40,000 रु से ऊपर बिक रहे स्मार्टफोन्स के जैसी हार्डवेयर स्पेसिफिकेशन्स वाला है, बल्कि इसका डिजाइन भी कैरी करने में आसान है। इसमें फुल-मेटल बॉडी या पानी और धूल से बचाने वाला शेल नहीं है, लेकिन वनप्लस वन एक बढ़िया फोन है। लेकिन क्या इसे 'फ्लैगशिप किलर' कहना सही है? तय करना मुश्किल है क्योंकि फ्लैगशिप फोन्स में कई सारे अडिशनल फीचर्स हैं जो रोजमर्रा इस्तेमाल किये भी जा सकते हैं और नहीं भी। जैसे, सैमसंग गैलक्सी अल्फा या S5 में हार्ट रेट सेंसर है जो कुछ दिन की शो-बाज़ी के लिए अच्छा है। S5 की वाटर रेजिस्टेंट बॉडी हालांकि एक ऐसा फीचर है जो हम सभी फ्लैगशिप हैंडसेट्स में देखना चाहेंगे। अधिकतर स्मार्टफोन यूजर्स के लिए वनप्लस वन अच्छा सौदा है। अगर आप अपना वक्त दिखावटी फीचर्स पर बर्बाद नहीं करना चाहते तो 30,000 से ऊपर का कोई ऐंड्रॉयड फोन खरीदने का फायदा नहीं है। अगर आप इस फोन पर पैसा नहीं खर्च करना चाहते तो श्याओमी का Mi4 भी अच्छा विकल्प है। खूबियां कम दाम में बढ़िया परफॉर्मेंस बेहतरीन डिजाइन उम्दा कैमरा कमियां स्पीकर्स में सराउंड साउंड न होना ईयरपीस सही ना होना
संचिता उपाध्याय जोशी वनप्लस ने वन, टू और एक्स के बाद अपना नया डिवाइस वनप्लस 3 लॉन्च कर दिया है। इस फोन में जो सबसे खास फीचर वनप्लस लेकर आया है वह है 6 जीबी रैम। भारत में ना के बराबर ऐसे हैंडसेट्स हैं जिनमें इतनी बड़ी रैम लगाई गई है। लेकिन क्या सिर्फ 6 जीबी रैम की वजह से ही है यह फोन 27,999 रु का? बाकी फीचर्स के क्या हैं हाल, जानिए आगे रिव्यू में: डिजाइन और डिस्प्ले अपने पिछले 3 फोन्स से अलग इस फोन को वनप्लस ने फुल मेटल बॉडी दी है जिससे इसके लुक्स काफी इम्प्रेसिव नज़र आ रहे हैं। इसकी पहली झलक आपको HTC वन M9 की याद दिलाएगी। बैक कैमरा उभरा हुआ है, जिसपर स्क्रैच लगने का खतरा बना रहेगा। दाईं तरफ सिम कार्ड ट्रे के साथ पावर बटन दिया गया है। बाईं तरफ वनप्लस टू के स्लाइडर बटन को कंटिन्यू किया है और वॉल्यूम रॉकर कीज़ दी गई हैं। फोन में नीचे की तरफ यूएसबी टाइप-सी पोर्ट, स्पीकर ग्रिल और 3.5mm ऑडियो जैक है। फ्रंट में गोरिल्ला ग्लास 4 लगा हुआ 5.5 इंच का फुल HD डिस्प्ले है और फिंगरप्रिंट सेंसर वाला होम बटन है जो कपैसिटिव नहीं है। वनप्लस 3 के स्पेसिफिकेशंस तस्वीरें देखते हुए पढ़ने के लिए यहां क्लिक करें सॉफ्टवेयर वनप्लस 3 ऐंड्रॉयड मार्शमैलो 6.0 पर बेस्ड ऑक्सिजन 3.1.2 स्किन पर चलता है जिसका लुक ऐंड फील काफी हद तक स्टॉक ऐंड्रॉयड जैसा है। फोन में कोई फालतू ऐप यानी ब्लोटवेयर नहीं डाला गया है। फोन में एक शेल्फ फीचर है जो बाईं तरफ से स्लाइड करने पर खुलता है। यहां आप अपने ज्यादा इस्तेमाल होने वाले ऐप्स के विजिट लगा सकते हैं और ज़रूरत पड़ने पर आसानी से ऐक्सेस कर सकते हैं। परफॉर्मेंस क्योंकि इस फोन की 6 जीबी रैम पर सबकी नज़रें हैं इसलिए बता दें कि हेवी से हेवी गेम्स खेलने पर भी पूरी 6 जीबी रैम इस्तेमाल नहीं कर पाए। गेम्स खेलते वक्त फोन की परफॉर्मेंस वाकई बहुत दमदार रही। लेकिन बता दें, कि 10-15 मिनट लगातार गेम खेलने पर फोन गर्म होने लगता है। यही चीज़ फोन की खास डैश चार्जिंग के बारे में भी हमने नोटिस की। फोन को चार्ज पर रखेंगे तो वह आधे घंटे के अंदर 80% से ज्यादा चार्ज हो जाता है। लेकिन फोन और चार्जर दोनों काफी गर्म हो जाते हैं। 3000mAh बैटरी के साथ फोन हेवी यूज़ में 10 घंटे निकाल पाता है। फोन की कॉल क्वॉलिटी अच्छी है और स्पीकर ग्रिल नीचे होने से साउंड आउटपुट पर भी खास फर्क नहीं पड़ता। कैमरा फोन के बैक पर 16 मेगापिक्सल कैमरा और एलईडी फ्लैश है जबकि फ्रंट में 8 मेगापिक्सल सेल्फी कैमरा दिया गया है। दोनों ही कैमरों से ली गई तस्वीरें सामान्य कंडिशन में साफ आईं लेकिन अंधेरे में यह फोन अच्छी तस्वीरें नहीं क्लिक कर पाता। हालांकि, मैनुअल सेटिंग्स कर के आप ब्राइट तस्वीरें ले सकते हैं। विडियो के मामले में फोन का स्लो मोशन विडियो फीचर इंट्रेस्टिंग है। नतीजा क्या यह फोन 27,999 रु में लेने लायक है? जी हां, बिलकुल। फोन की दमदार परफॉर्मेंस और फास्ट चार्जिंग टेक्नॉलजी इसे इस प्राइस ग्रुप के बाकी फोनों से बेहतर बनाती हैं। फोन का हीटअप होना भी समस्या है, लेकिन जब हेवी यूज़ होगा तो मेटल बॉडी का हीट होना लाज़मी है। हां, कैमरा और सेल्फी के शौकीन लोग इस फोन से थोड़े निराश हो सकते हैं। खूबियां - गेम खेलते वक्त शानदार परफॉर्मेंस - आधे घंटे के अंदर 80 फीसदी से ज्यादा चार्ज हो जाता है - शानदार डिजाइन कमियां - गेम खेलने पर गर्म होने लगता है -चार्ज करते वक्त भी गर्म होता है - कम रोशनी में कैमरे का प्रदर्शन उतना अच्छा नहीं
वावे ने पिछले महीने MWC 2017 में P10 और P10 Plus स्मार्टफोन्स लॉन्च करने के बाद नया स्मार्टफोन P10 Lite लॉन्च किया है। अभी इस स्मार्टफोन को यूके में 299 GBP (करीब 24 हजार रुपये) में लॉन्च किया गया है। इसकी बिक्री 31 मार्च से शुरू होगी। जानें, क्या हैं इसके स्पेसिफिकेशंस: Huawei P10 Lite कंपनी लेटेस्ट फ्लैगशिप्स का सस्ता वेरियंट है। ऐंड्रॉयड 7.0 पर आधारित कंपनी के कस्टम यूआई EMUI 5.1 पर रन करने वाले इस स्मार्टफोन में 5.2 इंच का फुल HD डिस्प्ले लगा है, जिसका रेजलूशन 1080 x 1920 पिक्सल्स है। स्मार्टफोन में 2.15 GHz के ऑक्टा-कोर HiSilicon Kirin 658 प्रोसेसर के साथ Mali-T830MP2 GPU और 4 जीबी रैम लगाई गई है। इंटरनल मेमरी 32 जीबी है जिसे माइक्रोएसडी कार्ड से 128 जीबी तक बढ़ा सकते हैं। इस स्मार्टफोन में 12 मेगापिक्सल बैक कैमरा लगा है। गौरतलब है कि P10 और P10 Plus में Lecia का कैमरा लगा था, मगर इसमें ऐसा कुछ नहीं लिखा गया है। फ्रंट कैमरा 8 मेगापिक्सल है। Huawei P10 Lite में हाइब्रिड सिम स्लॉट लगाया गया है। यह 4G LTE, वाई-फाई, ब्लूटूथ, जीपीएस और एनफसी सपॉर्ट करता है। इसमें 3000 mAh बैटरी लगाई गई है। स्मार्टफोन की बैक साइड पर फिंगरप्रिंट सेंसर भी दिया गया है। भारत या अन्य मार्केट्स में इसे लॉन्च करने को लेकर कंपनी की क्या योजना है, इस बारे में भी कोई जानकारी नहीं मिल पाई है।
स्मार्टफोन बनाने वाली चीन की कंपनी वीवो ने भारत में Vivo Y66 नाम का नया स्मार्टफोन लॉन्च किया है। इस स्मार्टफोन को सेल्फी के शौकीनों के लिए उतारा गया है। इसमें 16 मेगापिक्सल का फ्रंट कैमरा लगा है। जानें, क्या हैं इसके स्पेसिफिकेशंस और किस दाम पर लॉन्च किया गया है इसे: Vivo Y66 ऐंड्रॉयड 6.0 मार्शमैलो पर आधारित फनटच OS 3.0 पर रन करता है। इसमें 5.5 इंच का HD IPS डिस्प्ले लगा है, जिसका रेजलूशन 720 x 1280 पिक्सल्स है। इस पर 2.5D कर्व्ड ग्लास भी लगा है। मेटल बॉडी वाले इस स्मार्टफोन में 64 बिट ऑक्टा-कोर प्रोसेसर के साथ 3 जीबी रैम लगाई गई है। इंटरनल मेमरी 32 जीबी है जिसे माइक्रोएसडी कार्ड से 256 जीबी तक बढ़ाया जा सकता है। Vivo Y66 में 16 मेगापिक्सल फ्रंट कैमरा लगा है, जिसके साथ मूनलाइट ग्लो डिस्प्ले फ्लैश फीचर दिया गया है। बैक कैमरा 13 मेगापिक्सल है जिसके साथ LED फ्लैश भी लगाई गई है। स्मार्टफोन 4G LTE, वाई-फाई, ब्लूटूथ और माइक्रो-यूएसबी सपॉर्ट करता है। इस स्मार्टफोन में 3000 mAh बैटरी लगाई गई है। इसमें कंपनी ने स्मार्ट स्क्रीन स्प्लिट फीचर भी दिया है, जिससे मल्टीटास्किंग में सुविधा होती है। लगातार स्क्रीन पर नजर रखते वक्त आंखों पर स्ट्रेन न पड़े, इसके लिए आई प्रॉटेक्शन मोड भी दिया गया है। Vivo Y66 की कीमत 14,990 रुपये रखी गई है। यह क्राउन गोल्ड और मैट ब्लैक कलर ऑप्शंस में उपलब्ध होगा।
शाओमी ने भारत में अपना नया स्मार्टफोन Redmi 4A लॉन्च कर दिया है। यह स्मार्टफोन शाओमी की Redmi 4 सीरीज का सबसे बेसिक वेरियंट है। कंपनी ने इसे पिछले साल नवंबर में चीन में Xiaomi Redmi 4 और Xiaomi Redmi 4 Prime के साथ लॉन्च किया था। जानें, क्या हैं इस स्मार्टफोन के फीचर्स और किस दाम पर लॉन्च किया गया है इसे: यह ऐंड्रॉयड 6.0 मार्शमैलो पर आधारित कंपनी के अपने यूजर इंटरफेस MIUI8 पर रन करता है। स्मार्टफोन में 5 इंच का HD डिस्प्ले लगा है जिसका रेजलूशन 720 x 1280 पिक्सल्स है। इसमें 1.4GHz के क्वॉड-कोर स्नैपड्रैगन 425 प्रोसेसर के साथ अड्रीनो 708 जीपीयू और 2 जीबी रैम लगी है। स्मार्टफोन की इंटरनल मेमरी 16 जीबी है। 128 जीबी तक का माइक्रोएसडी कार्ड भी इसमें लगाया जा सकता है। Redmi 4A का बैक कैमरा 13 मेगापिक्सल है। इसमें PDAF, 5 लेंस सिस्टम, f/2.2 अपर्चर और एक LED फ्लैश है। फ्रंट कैमरा 5 मेगापिक्सल है। पॉलिकार्बोनेट बॉडी वाले शाओमी रेडमी 4A में हाइब्रिड ड्यूल सिम कार्ड स्लॉट लगाया गया है। कनेक्टिविटी की बात करें तो यह 4G VoLTE, वाई-फाई, जीपीएस, ब्लूटूथ और माइक्रो-यूएसबी सपॉर्ट करता है। इसमें 3120 mAh बैटरी लगी है जो फास्ट चार्जिंग सपॉर्ट करती है। शाओमी रेडमी 4A की कीमत 5,999 रुपये रखी गई है। गुरुवार दोपहर 12 बजे से यह ऐमजॉन इंडिया और Mi.com से खरीदा जा सकता है। यह डार्क ग्रे और गोल्ड कवर्स में उपलब्ध होगा। इसका रोड गोल्ड कलर ऑप्शन भी है जिसकी बिक्री 6 अप्रैल को Mi.com पर होगी।
वैज्ञानिकों ने ऐसी इन्फ्रारेड किरणें डिवेलप की हैं जो मौजूदा वाई-फाई नेटवर्क से 100 गुना फास्ट वायरलेस इंटरनेट दे सकती हैं। ये इन्फ्रारेड रेज़ नुकसानदेह भी नहीं हैं औप मौजूदा वाई-फाई नेटवर्क की तुलना में ज्यादा डिवाइसेज इनसे कनेक्ट किए जा सकते हैं। वाई-फाई अगर स्लो हो तो बहुत खीझ होती है। दरअसल बहुत सारे डिवाइसेज जब किसी वाई-फाई नेटवर्क से जुड़ते हैं तो वह स्लो हो जाता है। मगर रिसर्चर्स का कहना है कि नए सिस्टम में कंजेशन नहीं बढ़ता। नीदरलैंड्स में इंडोफेन यूनिवर्सिटी ऑफ टेक्नॉलजी के रिसर्चर्स ने जो नया वायरलेस नेटवर्क डिवेलप किया है, उसकी कैपेसिटी बहुत ज्यादा है। यह 40 गीगाबिट्स प्रति सेकंड की स्पीड देता है। इसमें नेटवर्क कंजेशन इसलिए नहीं होता क्योंकि हर डिवाइस को अलग किरण से कनेक्टिविटी मिल रही होती है। रिसर्चर्स का कहना है कि नया सिस्टम काफी सिंपल है और सेटअप करने में भी आसान है। वायरलेस डेटा सेंट्रल लाइट ऐंटेनाज़ से आता है। इसमें ऐंटेनाज़ वाले सिस्टम को छत पर लगाया जा सकता है, जहां से आसानी से इन्फ्रारेड रेज़ को डिवाइस की तरफ डायरेक्ट किया जा सकता है। अगर आप मूव कर रहे हैं और एक ऐंटेना की पहुंच से बाहर चले जाते हैं तो दूसरा ऐंटेना अपने आप आपके डिवाइस से कनेक्ट कर लेगा। यह नेटवर्क अपने आप सभी वायरलेस डिवाइसेज की लोकेशन को ट्रैक कर लेता है। डिवाइस से भेजे जाने वाले रेडियो सिग्नल्स को ट्रैक करके यह काम किया जाता है। जिस वेवलेंग्थ की इन्फ्रारेड रेज़ इस सिस्टम में इस्तेमाल की जा रही हैं, वे रेटिना नहीं पहुंच सकतीं। ऐसे में आंखों के लिए यह सिस्टम पूरी तरह सुरक्षित है। इंग्लिश में पढ़ें: New Wi-Fi system to provide 100 times faster internet
नई दिल्ली देश की दिग्गज टेलिकॉम कंपनियों भारती एयरटेल और रिलायंस जियो के बीच छिड़ी कारोबारी जंग थमती नहीं दिख रही। भारत के टेलिकॉम मार्केट में हाल ही में एंट्री करने वाले रिलायंस जियो ने एक बयान जारी कर एयरटेल के नेटवर्क को अपनी रेटिंग में देश में सबसे तेज बताने पर ब्रॉडबैंड टेस्टिंग कंपनी Ookla पर निशाना साधा है। जियो ने कहा कि Ookla ने खुद अपने रिसर्च मेथड में 'कमी' की बात स्वीकार की है। इस बारे में जियो कई बार सवाल उठाता रहा है। कंपनी ने कहा कि Ookla ने खुद स्वीकार किया है कि मल्टिपल सिम वाली डिवाइस में वह ऐक्चुअल डेटा डेटा प्रवाइडर के बारे में हमेशा सही जानकारी नहीं जुटा पाता है। इससे उसके रिसर्च मेथड की कमियां उजागर होती हैं। इससे पहले Ookla ने अपने स्पीडटेस्ट रिजल्ट्स का बचाव करते हुए कहा था कि स्पीडटेस्ट एंड्रॉयड ऐप्लिकेशन ऐक्टिव कैरियर वैल्यू पर बेस्ड है। लेकिन, एंड्रॉयड प्लेटफॉर्म की लिमिटेशन के चलते 'ऐक्टिव कैरियर' कई सिम वाली डिवाइस में हमेशा ऐक्चुअल डेटा प्रवाइडर के बारे में सही जानकारी नहीं दे पाता है। ऐसी स्थिति में Ookla अडिशनल डेटा सोर्सेज और मकेनिज्म का इस्तेमाल करता है ताकि ऐक्चुल डेटा कैरियर की टेस्टिंग की जा सके। जियो की ओर से जारी बयान में कहा कि Ookla के बयान से हमारी बात पुख्ता होती है। कंपनी की ओर से भारत में जुटाए ज्यादातर डेटा में साफतौर पर खामी है, जहां 90 पर्सेंट से ज्यादा स्मार्टफोन डुअल-सिम हैं। जियो ने कहा कि गलत प्राइमरी डेटा के आधार पर निकाला गया कोई भी परिणाम डेफिनिट नहीं हो सकता है और यह सिर्फ संभावना को व्यक्त करता है। रिलायंस लिमिटेड का मालिकाना हक वाली कंपनी ने कहा कि इस तरह के गलत परिणामों को मार्केट लीडर कंपनी की ओर से इस्तेमाल किया जाना गलत है।
भोपाल भारत में दिन पर दिन इंटरनेट यूजर्स की संख्या बढ़ते ही जा रही है, आशा जताई जा रही है कि भविष्य में यह संख्या और भी बढ़ेगी। सर्च इंजन गूगल के एक सीनियर ऑफिशल के अनुसार भारत में 2017 तक इंटरनेट यूजर्स की संख्या 500 मिलियन यानी 50 करोड़ तक पहुंच जाएगी जिसमें से 400 मिलियन (40 करोड़) से भी ज्यादा लोग मोबाइल के जरिए ऑनलाइन होंगे। गूगल इंडिया के सर्च क्वालिटी के स्ट्रैटिजिस्ट आशीष कलसी ने बताया कि भारत में 350 मिलियन लोग इंटरनेट यूज कर रहे हैं जिनमें से 152 मिलियन मोबाइल के जरिए ऑनलाइन रहते हैं। 2017 तक इस संख्या में इजाफा होने के आसार हैं। Vox फाउंडेशन और गूगल के द्वारा आयजित एक कार्यक्रम में आशीष ने कहा कि इंडिया में अगले साल तक इंटरनेट यूजर्स की संख्या और भी बढ़ने के आसार हैं। कालसी ने बताया कि किसी भी वेबसाइट के गूगल सर्च में जल्दी आ जाने के लिए पहुंच(ऐक्सेसेबिलिटी) , मूल्य (वैल्यू), प्रदर्शन (डिसप्ले) और एक अच्छे यूजर एक्स्पीरियंस की जरूरत होती है। कालसी ने कहा कि कॉन्टेंट ही असल में बड़ी चीज है, गूगल बस उसे एक लेवल देता है।
अमित मिश्रा, नई दिल्‍ली 251 रुपये में दुनिया का सबसे सस्‍ता स्‍मार्टफोन 'फ्रीडम 251' मुहैया कराने का दावा करने वाली कंपनी रिंगिंग बेल्‍स खुद पर उठने वाले सवालों का जितना जवाब देने की कोशिश कर रही है, उससे ज्‍यादा सवाल उस पर उठते जा रहे हैं। कंपनी ने जिन 600 से ज्‍यादा फर्मों को अपना सर्विस सेंटर बताया है, वही फर्म इस बात से अनजान हैं। उनका कहना है कि उन्‍हें इस बारे में पता तक नहीं है। जब इस बारे में कंपनी से संपर्क साधने की कोशिश की गई तो शनिवार को इसका कोई भी अधिकारी बात करने के लिए उपलब्ध नहीं था हालांकि एक ईमेल के जरिए उन्होंने मीडिया में उठाए जा रहे सवालों का क्रमवार जवाब देने की कोशिश जरूर की। ईमेल के साथ अटैच की गई आफ्टर सेल सर्विस के लिए लगाई गई लिस्ट कुछ और ही सवाल खड़े कर रही है। यह भी पढ़ें: सावधान! फर्जी तरीके से हो रही 'फ्रीडम 251' की बिक्री मुकर गए सर्विस सेंटर वाले: इस लिस्ट में तकरीबन 600 फर्मों के नाम, पते, ईमेल और फोन नंबर दिए गए हैं। हमने तकरीबन 15 फर्मों में फोन पर बात करने के बाद पाया कि वे खुद इस बात से अनजान हैं कि आखिर कैसे उनके नाम ऑफ्टर सेल सर्विस देने वालों की लिस्ट में डाल दिया गया है। इन फर्मों में से कुछ हैं- देवरिया की संदीप इलेक्ट्रॉनिक्स, कानपुर की शिवांश टेलिकॉम, झांसी का आनंद गिफ्ट्स और जयपुर की फर्स्ट मोबाइल आदि। इसके अलावा कंपनी ने कई फर्मों के मोबाइल नंबर या तो गलत दिए हैं या वे नंबर मिल ही नहीं रहे। जब इस सवाल का जवाब जानने की कोशिश कंपनी से की गई तो उन्होंने किसी भी तरह का जवाब खबर लिखे जाने तक नहीं दिया। यह भी पढ़ें: मंगल में बना 'फ्रीडम 651' बुक करवाना चाहेंगे? ऐसे ही कुछ सवाल-जवाबों पर एक नजर: - कंपनी ने एक सवाल के जवाब में लिखा कि अब तक वह 30 हजार फोन बेच चुके हैं और 2 दिनों में उन्होंने तकरीबन 6.17 करोड़ मोबाइल की बुकिंग ले ली है। उन्होंने यह नहीं बताया कि एक खास लिंक को मेल से भेज कर वह जिन लोगों से पैसे लेने का काम कर रहे हैं उनकी संख्या कितनी है? - एडकॉम कंपनी के हैंडसेट्स को उन्होंने एक डमी फोन की तरह इस्तेमाल करने की बात कही है, लेकिन यह नहीं बताया कि उसके ब्रैंड नेम को मिटाने की कोशिश क्यों की गई। उनका कहना है कि ऐसा उन्होंने एडकॉम डायरेक्टर संजीव भाटिया की जानकारी में किया और उनसे ही पूरी जानकारी ली जा सकती है। एडकॉम पहले ही खुद को रिंगिंग बेल्‍स से अलग कर चुका है।
नई दिल्‍ली दुनिया का सबसे सस्ता स्मार्टफोन बाजार में उतारने का दावा करने वाली कंपनी 'रिंगिंग बेल्‍स' उत्पाद शुल्क और आयकर विभागों की जांच के घेरे में आ गई है। कंपनी की तरफ से 251 रुपये में स्मार्टफोन बेचने को लेकर लगातार उठते सवालों के बीच इन विभागों की नजर कंपनी पर गई है। सूत्रों के अनुसार, आयकर विभाग नोएडा स्थित कंपनी के वित्तीय ढांचे की जांच पड़ताल कर रहा है। विभाग ने कंपनी पंजीयक से कंपनी के दस्तावेज प्राप्त किए हैं। रिंगिंग बेल्‍स के अध्यक्ष अशोक चड्ढा ने कहा, 'हां, उत्पाद शुल्क और आयकर विभाग के अधिकारी यहां आए थे। हम सरकार के मेक इन इंडिया, कौशल भारत और स्टार्ट अप इंडिया के तहत लक्ष्य हासिल करने की योजना बना रहे हैं जिसके लिए उन्होंने भविष्य के लिए हमें कुछ दिशानिर्देश दिए और पूरा समर्थन और सहयोग दिया।' रिंगिंग बेल्‍स ने इस सप्ताह एक बड़े समारोह में दुनिया का सबसे सस्ता स्मार्टफोन पेश किया था जिसकी कीमत मात्र 251 रुपये है। हालांकि, इसको लेकर कंपनी का उत्साह लंबे समय तक नहीं रह सका और इस बात को लेकर विवाद पैदा हो गया कि कंपनी ने समारोह में जो फोन दिखाए, वह उसकी प्रतिद्वंद्वी कंपनी एडकॉम का हैंडसेट था। चड्ढा ने साफ किया, 'वह एक नमूना या प्रोटोटाइप हैंडसेट दिखाना चाहते थे कि कंपनी का हैंडसेट कैसा होगा, यह उनका अंतिम उत्पाद नहीं है।' उद्योग जगत से जुड़े लोगों ने कंपनी के खिलाफ दूरसंचार मंत्रालय को शिकायत की थी और मामले की तह तक जाने का अनुरोध किया था। मंत्रालय ने रिंगिंग बेल्‍स से बिना भारतीय मानक ब्‍यूरो (बीआईएस) प्रमाणपत्र के 'फ्रीडम 251' मोबाइल फोन पेश किए जाने को लेकर स्‍पष्‍टीकरण मांगा है। साथ ही उसने उत्तर प्रदेश सरकार से कंपनी की विश्वसनीयता का पता लगाने को कहा है।
आशीष पांडे, बार्सिलोना कभी बुलफाइटिंग के लिए मशहूर बार्सिलोना इन दिनों तैयार है टेक्नॉलजी के सबसे बड़े मुकाबले के लिए। सालाना मोबाइल वर्ल्ड कांग्रेस का 2016 अडिशन सोमवार से यहां शुरू हो रहा है। इससे ठीक एक दिन पहले सैमसंग अपने प्रीमियर फ्लैगशिप फोन गैलेक्सी एस7 और एस7 Edge को लॉन्च करेगी। पिछले साल एमडब्ल्यूसी से ठीक पहले उसने गैलेक्सी एस6 और उसका एज वर्जन लॉन्च किया था। इस बार यह भी अंदाजा लगाया जा रहा है कि कोरियन कंपनी न सिर्फ फ्लैगशिप फोन बल्कि वर्चुअल रिऐलिटी (वीआर) पर भी कुछ बड़े ऐलान कर सकती है। बार्सिलोना शहर में हमने सिटी सेंटर जैसे अहम इलाकों में सैमसंग के बड़े वीआर बूथ बने देखे जिनसे अंदाजा लगाया जा सकता है कि फोन से आगे की स्ट्रेटिजी है। गैलेक्सी एस7 और उसके एज वर्जन में क्या होगा, इस बारे में अभी कोई जानकारी नहीं दी गई है, लेकिन ऐसे अनुमान है कि बाकी फीचरों के अलावा फोन में बैटरी पर काफी कुछ नया होगा। कुछ दिन पहले इंडोनेशिया से आए विडियो से अनुमान लगे थे कि वायरलेस चार्जिंग, गैलेक्सी गियर के साथ सिनक्रोनाइजेशन, वॉटर प्रूफ जैसे फीचर होंगे। रविवार को इन सबसे पर्दा हट जाएगा और हम इसकी जानकारी आप तक लाइव अपडेट से अपने ट्विटर हैंडल @NBTTech और @NBTDilli के जरिए लाएंगे। सैमसंग की यह बड़ी लॉन्च है तो एक और कोरियन कंपनी एलजी भी तैयार है। वह भी अपना नया फ्लैगशिप फोन जी5 लॉन्च करने जा रही है, जिसके बारे में कहा जा रहा है कि वह लेटेस्ट स्नैपड्रैगन 820 प्रोसेसर, 3 जीबी रैम जैसे फीचर के साथ आएगा। ऐसा भी अनुमान है कि वह मैजिक स्लॉट नाम से एक फीचर देगी जिससे आप फोन के कुछ रिप्लेस किए जा सकने वाले पार्ट्स को आगे अपडेट कर सकते हैं, मसलन कैमरा, बैटरी आदि। लेनोवो भी अपना नया मेटल फोन लॉन्च करेगा और आगे का रोडमैप जारी करेगा। लेकिन बात सिर्फ डिवाइसेज की नहीं है। फेसबुक के बिग बॉस मार्क जकरबर्ग सोमवार को अपना की नोट अड्रेस देंगे। भारत में उसके फ्री बेसिक्स प्लान के खारिज होने के बाद जकरबर्ग यहां क्या कहते हैं इसे सब काफी अहमियत दे रहे हैं। एमडब्ल्यूसी में हमें काफी इंतजार यह देखने का भी है कि कनेक्टिविटी के नए मुकाम 5जी को यहां किस तरह शोकेस किया जाता है। इस मोबाइल कांग्रेस में 5जी को काफी तवज्जो दी जा रही है।
दिल्ली/नोएडा दुनिया के सबसे सस्‍ते स्‍मार्टफोन 'फ्रीडम 251' की बुकिंग बंद होने के बाद लोगों के बीच इसके जबर्दस्‍त क्रेज को देखते हुए फर्जीवाड़ा शुरू हो गया है। नोएडा में इस फोन की ऑफलाइन बुकिंग शुरू हो गई है। काउंटर लगाकर 251 रुपये की पर्ची काट यह फोन देने का दावा किया जा रहा है। हालांकि, कंपनी ने इस तरह की बुकिंग से साफ इनकार किया है। 251 रुपये की पर्ची काटी: नोएडा स्थित सलारपुर चौकी के पास लोग काउंटर लगाकर 251 रुपये की पर्ची काट रहे थे। उनका दावा था कि अप्रैल में फोन की होम डिलिवरी की जाएगी। दूसरी ओर रिंगिंग बेल्‍स कंपनी की ओर से किसी भी प्रकार की ऑफलाइन बुकिंग से इनकार किया गया है। नोएडा में यही रसीद देकर लोगों को फोन देने का दावा किया जा रहा है कंपनी की ओर से अधिकारिक तौर पर बताया गया है कि अभी तक 7 करोड़ से अधिक फोन की बुकिंग की जा चुकी है। पहले 25 लाख लोगों को ही फोन मिलेगा। जिन लोगों का पैसा जमा नहीं हो पाया है, उन्हें मेल के माध्यम से पेमेंट गेटवे रिक्वेस्ट भेजी जाएगी। कंपनी ने कहा कि जितने ऑर्डर की उम्मीद की थी, आंकड़ा उससे कहीं अधिक है। इसीलिए हम अब पहले चरण में बुकिंग बंद कर रहे हैं। बात नहीं की, ई-मेल किया: शनिवार को कंपनी का कोई भी अधिकारी बात करने के लिए उपलब्ध नहीं था, हालांकि एक ईमेल के जरिए उन्होंने मीडिया में उठाए जा रहे सवालों का क्रमवार जवाब देने की कोशिश जरूर की। 30 हजार फोन बिके: कंपनी ने एक सवाल के जवाब में लिखा कि अब तक वह 30 हजार फोन बेच चुके हैं। 2 दिनों में उन्होंने तकरीबन 6.17 करोड़ मोबाइल की बुकिंग ले ली है। उन्होंने यह नहीं बताया कि एक खास लिंक को मेल से भेज कर वह जिन लोगों से अब पैसे लेने का काम कर रहे हैं, उनकी संख्या कितनी है? इनके जवाब गायब: ईमेल पर दिए ढेरों जवाबों में कहीं भी इन सवालों का जवाब नहीं दिया गया है कि लाखों मोबाइल डिलिवर करने के लिए फाइनैंस का इंतजाम कहां से होगा और कौन कंपनी के इक्विटी होल्डर होंगे? कौन सी फर्म नोएडा और उत्तराखंड में लगाई जाने वाली दो मैन्युफैक्चरिंग यूनिट की जिम्मेदारी लेगी? कंपनी के सीईओ बुकिंग के पैसों को फोन डिलिवर होने से पहले सरकार या रिजर्व बैंक के पास रखने की बात कर रहे हैं, लेकिन इस तरह का कोई भी प्रावधान मौजूद नहीं है।
नई दिल्ली स्मार्टफोन बनाने वाली भारतीय कंपनी स्वाइप टेक्नॉलजीज़ ने नया 4G स्मार्टफोन लॉन्च किया है। बजट सेगमेंट में उतारे गए इस स्मार्टफोन का नाम Swipe Elite 3 रखा गया है। जानें, क्या हैं इसके फीचर्स और दाम क्या है: Swipe Elite 3 में 5 इंच का HD डिस्प्ले लगा है, जिसका रेजॉलूशन 720 x 1280 पिक्सल्स है। ऐंड्रॉयड 6.0 मार्शमैलो पर रन करने वाले इस स्मार्टफोन में 1.3 GHz के क्वॉड-कोर प्रोसेसर के साथ 2 जीबी रैम लगाई गई है। स्मार्टफोन की इंटरनल मेमरी 16 जीबी है और 32 जीबी तक का माइक्रोएसडी कार्ड इसमें लगाया जा सकता है। इसे स्पेस ग्रे और शैंपेन गोल्ड कलर्स में उतारा गया है। Swipe Elite 3 ड्यूल-सिम स्मार्टफोन है। इसका बैक कैमरा 7 मेगापिक्सल है, जिसके साथ ड्यूल LED फ्लैश दी गई है। फ्रंट कैमरा 5 मेगापिक्सल है। कनेक्टिविटी की बात करें तो यह 4G VoLTE, 3G, वाई-फाई, ब्लूटू और जीपीएस सपॉर्ट करता है। स्मार्टफोन में 2500 mAh बैटरी लगी है। इस स्मार्टफोन को 5,499 रुपये में लॉन्च किया गया है। यह सिर्फ फ्लिपकार्ट पर उपलब्ध होगा। इंग्लिश में पढ़ें: Swipe Elite 3 smartphone with 4G VoLTE support launched at Rs 5,499
मुंबई ग्राहकों का आंकड़ा 10 करोड़ पार होने पर रिलायंस जियो ने एक बार फिर आकर्षक ऐलान किए हैं। कंपनी ने जियो प्राइम मेंबरशिप प्लान पेश किया है, जिसके तहत यूजर्स को 303 रुपये प्रति महीने में अनलिमिटेड कॉलिंग और अनलिमिटेड डेटा मिलेगा। खास बात यह है कि 99 रुपये की यह मेंबरशिप मौजूदा 10 करोड़ जियो ग्राहक और 31 मार्च 2017 तक जियो से जुड़ने वाले नए यूजर्स ही ले पाएंगे। रिलायंस इंडस्ट्रीज़ के चेयरमैन मुकेश अंबानी ने खास तौर पर आयोजित कार्यक्रम में कहा कि जियो पर भरोसा जताने वाले 10 करोड़ ग्राहक एक तरह से जियो के को-फाउंडर हैं। उन्होंने कहा, 'दोस्तो, सरल शब्दों में कहूं तो आपने हमपर विश्वास किया और इसके लिए मैं आपका बहुत आभारी हूं। अब हमारा यह कर्तव्य है कि जो कोई जियो के साथ है उसे आने वाले दिनों में सबसे अधिक फायदा मिले।' इसके बाद उन्होंने कुछ ऐलान किए, जो इस तरह से हैं: 1. जियो का वादा है कि देश में किसी भी नेटवर्क पर वॉइस कॉलिंग फ्री रहेगी और रोमिंग का चार्ज भी नहीं लगेगा। 2. 31 मार्च 2017 तक जियो के हैपी न्यू इयर ऑफर के तहत डेटा अनलिमिटेड मिल रहा है, मगर 1 अप्रैल से कस्टम टैरिफ प्लान ऑफर किए जाएंगे। 3. जियो अन्य नेटवर्क्स के टैरिफ प्लान से भी सस्ते और बेहतर प्लान लाएगा। हम न सिर्फ अन्य नेटवर्क्स के प्लान्स को मैच करेंगे बल्कि उनसे 20 फीसदी एक्स्ट्रा डेटा भी देंगे। 4. अभी तक जियो से जुड़ चुके ग्राहक और 31 मार्च 2017 से पहले जियो से जुड़ने वाले नए यूजर्स सिर्फ 99 रुपये में जियो प्राइम मेंबरशिप ले सकते हैं। 5. जियो प्राइम मेंबर्स को 31 मार्च 2018 तक जियो के हैपी न्यू इयर अनलिमिटेड प्लान वाले बेनिफिट्स मिलते रहेंगे यानी उन्हें अनलिमिटेड डेटा (1GB हाई स्पीड, बाकी 128 kbps) मिलता रहेगा। इसके लिए उन्हें हर महीने सिर्फ 303 रुपये चुकाने होंगे। 6. माइ जियो ऐप, वेबसाइट या फिर स्टोर के जरिए यह मेंबरशिप ली जा सकती है। जियो प्राइम मेंबर्स को वक्त-वक्त पर नए ऑफर्स मिलते रहेंगे। ये ऑफर्स My Jio ऐप के जरिए मिलेंगे। 7. जियो प्राइम मेंबर्स को 10000 रुपये के सालाना वैल्यू वाली जियो के डिजिटल कॉन्टेंट की मेंबरशिप 31 मार्च 2018 तक फ्री मिलेगी।
बार्सिलोना मोबाइल वर्ल्ड कांग्रेस में सैमसंग और रिलायंस जियो ने मंगलवार को जॉइंट प्रेस कॉन्फ्रेंस की और 4G नेटवर्क को मिलकर और बेहतर बनाने के लिए अपने इनफिल ऐंड ग्रोथ (I&G) प्रॉजेक्ट का ऐलान किया। इस साझा प्रेस कॉन्फ्रेंस में आहट मिली भारत में 5जी की दस्तक की। जिस 5G नेटवर्क का भारत में 2020 तक आना तय माना जा रहा था वह इससे पहले ही दस्तक दे सकता है। सैमसंग और जियो, दोनों ने संकेत दिए कि वे 5G के लिए अभी ही तैयार हैं, लेकिन 5G का आगमन 4G को रिप्लेस करने वाला नहीं बल्कि एक अलग तरह का ढांचा बनाने का होगा। सैमसंग के अधिकारियों ने संकेत दिया कि 5जी एक बेहद ताकतवर वाईफाई की तरह होगा, जो कुछ किलोमीटर के दायरे में अभी के मुकाबले लाखों गुणा ज्यादा स्पीड से डेटा ट्रांसफर करेगा। इससे अलग तरह के ऐप्लिकेशन, मशीनों और गैजट्स के बीच काफी तेज कनेक्टिविटी देखी जा सकेगी। मसलन, आपके घर के गैजट्स आपस में बात कर एक-दूसरे को जरूरत के हिसाब से कंट्रोल कर सकेंगे, केबल टीवी के लिए तार की जरूरत नहीं होगी, वायरलेस के जरिए कॉन्टेंट भेजा जा सकेगा। 5जी नेटवर्क 4G के विकल्प की तरह नहीं आएगा बल्कि यह एक अलग तरह के डिजिटल जीवन को जन्म देगा। सैमसंग इलेक्ट्रॉनिक्स के प्रेजिडेंट और हेड नेटवर्क बिजनेस यंगकी किम ने कहा कि भारत भर में लाखों नए सेल्स का डेप्लॉयमेंट एलटीए अडवांस्ड प्रो और 5G के क्षेत्र में नए मानदंड स्थापित करने में अहम भूमिका निभाएगा। रिलायंस जियो के अधिकारियों ने कहा कि एलटीई में सुधार की बहुत गुजांइश और स्कोप है, लेकिन जहां तक आगे बढ़ने की बात है तो हम 5G को अडॉप्ट और लागू करने के लिए तैयार हैं।
नई दिल्ली एचटीसी कॉर्प इस साल अपने पोर्टफोलियो को घटाकर आधा करने की तैयारी में है। कंपनी 10,000 रुपये से नीचे की कीमत वाले फोन की रेंज से पूरी तरह निकल जाएगी। कंपनी का इरादा प्रीमियम एंड मार्केट में अपनी मौजूदगी मजबूत करना और वॉल्यूम के मुकाबले वैल्यू के लिहाज से मार्केट शेयर हासिल करना है। ताइवानी स्मार्टफोन कंपनी अगले क्वॉर्टर के अंदर वर्चुअल रिऐलिटी हेडसेट भी लॉन्च करेगी, जिसकी कीमत प्रति पीस 950 डॉलर से ज्यादा होगी। एचटीसी कॉर्प में साउथ एशिया के प्रेसिडेंट फैसल सिद्दीकी ने बताया, 'पिछले साल हमारे पास डिजायर 620 समेत 15 मॉडल थे, जिसकी बिक्री 9,990 रुपये में की जा रही थी। हालांकि, इस साल हमारे पास सिर्फ 7-8 मॉडल होंगे, जो वर्षों से हमारे साथ रहे हैं। इन सभी मॉडलों की कीमत 10,000 रुपये से ज्यादा है।' उन्होंने कहा, '10,000 रुपये से कम का मार्केट काफी कॉम्पिटिटीव हो गया है। फोन कमोबेश एक कमोडिटी है और हमारी कॉस्ट स्ट्रक्चर और टारगेट किए जाने वाले लोगों की मांग है कि हम 10,000 और इससे ऊपर के सेगमेंट में बिजनस करें।' 10,000-20,000 रुपये के सेगमेंट में रेवेन्यू में एचटीसी की हिस्सेदारी 9-10 फीसदी है। पिछले साल इस सेगमेंट में बिक्री सबसे तेज रही। उन्होंने कहा, 'हम 10,000 से ऊपर के सेगमेंट में (20,000 रुपये तक ही सीमित नहीं) 10-12 फीसदी का मार्केट शेयर चाहते हैं, जहां हमारी हिस्सेदारी 5 फीसदी से भी ज्यादा है।' कंपनी ने मंगलवार को 2017 के लिए नया फ्लैगशिप फोन एचटीसी यू अल्ट्रा लॉन्च किया, जिसकी कीमत 59,990 रुपये है। इसके अलावा, कंपनी ने एक और मॉडल एचटीसी यू भी पेश किया, जिसकी कीमत 39,990 रुपये है। कंपनी की स्मार्टफोन मार्केट में वॉल्यूम के लिहाज से 3-4 फीसदी हिस्सेदारी है और उसका इरादा डिजायर रेंज के स्मार्टफोन के बदले नए मॉडल पेश करना है। इन मॉडलों की कीमत 10,000 से 25,000 रुपये होगी। यू रेंज की डिवाइसों की कीमत 25,000 रुपये से ऊपर होगी और यह एचटीसी के पोर्टफोलियो का प्रीमियम सेगमेंट होगा। डिजाइन रेंज का स्मार्टफोन भारत में बनाया जाएगा, जबकि यू का फोन एचटीसी ताइवान में बनाएगी। नोएडा की कॉन्ट्रैक्ट मैन्युफैक्चरर जीडीएन में कंपनी के प्रॉडक्ट्स तैयार होते हैं। सिद्दीकी ने कहा, 'हम यू सीरीज की भारत में मैन्युफैक्चरिंग का विकल्प तलाश रहे हैं। हालांकि, फिलहाल इसे बनाने वाली टेक्नॉलजी यहां उपलब्ध नहीं है।'
आमतौर पर हम जो भी पॉप्युलर सर्च इंजन इस्तेमाल करते हैं, वे सर्च की गई बातों को ट्रैक करते हैं, ताकि उसके हिसाब से ऐड वगैरह दिखा सकें। अगर आप चाहते हैं कि सर्च इंजन न तो आपकी हिस्ट्री स्टोर करे और न ही आपके द्वारा सर्च किया जाने वाला कॉन्टेंट तो आप प्राइवेट सर्च इंजन इस्तेमाल कर सकते हैं। बहुत से प्राइवेट सर्च इंजन ऐसे हैं, जो न तो आपके द्वारा सर्च की गई बातों को स्टोर करते हैं और न ही आपको ट्रैक करते हैं। हम आपके लिए 12 ऐसे सर्च इंजन लाए हैं, जो सिक्यॉरिटी और प्रिवेसी दोनों का ख्याल रखते हैं। हो सकता है कि आपको इनका इंटरफेस देखने में अच्छा न लगे, मगर सेफ्टी चाहिए तो थोड़ा बहुत समझौता तो करना ही पड़ेगा। नीचे दिए गए लिंक पर क्लिक करके देखें: गूगल से ज्यादा सिक्यॉर और प्राइवेट हैं ये 12 सर्च इंजन
आज ज्यादातर स्मार्टफोन्स ऐड्रॉयड पर चलते हैं लेकिन इसके बावजूद इस ऑपरेटिंग सिस्टम को यूजर्स के लिहाज से परफेक्ट नहीं कहा जा सकता। करण बजाज आपको ऐंड्रॉयड सिस्टम पर आने वाली कुछ ऐसी ही कॉमन प्रॉब्लम्स के बारे में बता रहे हैं, जिन्हें आप खुद दूर कर सकते हैं। आगे देखें... ऐप्स से फिक्स करें ऐंड्रॉयड स्मार्टफोन्स की आम दिक्कतें
अगर आप इंटरनेट इस्तेमाल करते हैं तो यह लगभग तय है कि आप फेसबुक भी यूज करते हों। मगर क्या आपको फेसबुक को पूरी तरह से इस्तेमाल करना आता है? फेसबुक पर बहुत सारे फीचर ऐसे हैं, जिनके बारे में ज्यादा लोगों को नहीं पता। पेश हैं कुछ ट्रिक्स, जिन्हें जानकर आप फेसबुक के उस्ताद हो जाएंगे। नीचे दिए लिंक पर क्लिक करके देखें, 11 में से कितनी चीज़ों के बारे में पता है आपको... फेसबुक के इन 11 फीचर्स का पता होना चाहिए आपको
नई दिल्ली नोएडा की कंपनी रिंगिंग बेल्स ने 251 रुपये के स्मार्टफोन 'फ्रीडम 251' के लिए बुकिंग रोक दी है। साइट पर बुकिंग क्लोज़्ड का मेसेज आ रहा है। शुक्रवार को कंपनी ने दावा किया था कि उसके पास फ्रीडम 251 के लिए करीब 5 करोड़ रजिस्ट्रेशन हो चुके हैं। कंपनी ने 25 लाख बुकिंग का टारगेट पूरा होने की बात भी कही है। इस हिसाब से अब तक 73 करोड़ रुपये की पेमेंट हो चुकी है। ध्यान देने वाली बात यह है कि कंपनी ने अभी तक फोन बनाना शुरू नहीं किया है। पहली नजर में: देखें, कैसा है फ्रीडम 251 शुक्रवार को रिंगिंग बेल्स ने बताया कि उसे सेल शुरू होने के 2 दिन के अंदर अब तक करीब 5 करोड़ रजिस्ट्रेशन मिले हैं। रिंगिंग बेल्स प्राइवेट लिमिटेड के प्रेजिडेंट अशोक चड्ढा ने कहा, 'कंपनी शुरुआती चरण में सिर्फ 25 लाख लोगों को ही स्मार्टफोन देगी। इसलिए कंपनी इस बात पर विचार कर रही है कि रजिस्ट्रेशन रोक दिया जाए या नहीं, क्योंकि यह 21 फरवरी शाम 8 बजे तक करवाया जा सकता है।' शनिवार सुबह भी यह बुकिंग जारी थी, मगर दोपहर को कंपनी ने बुकिंग बंद कर दी। कंपनी ने मेसेज में लिखा है कि पहले चरण के लिए हम बुकिंग बंद कर रहे हैं। यह भी लिखा गया है कि हम इस बार सभी की उम्मीदों को पूरी नहीं कर पाए, मगर अगले फेज़ में हम जरूर आपकी खिदमत करना चाहेंगे। मगर लोग सवाल उठा रहे हैं कि जब 25 लाख लोगों को ही स्मार्टफोन दिए जाने थे तो कंपनी ने पहले यह बात क्यों नहीं बताई और फिर 25 लाख बुकिंग हो जाने पर रजिस्ट्रेशन क्यों नहीं रोकी गई। इससे पहले चड्ढा ने कहा था, 'मुझे खुशी है कि इतने सारे लोगों ने हमारे 'मेक इन इंडिया' स्मार्टफोन में दिलचस्पी दिखाई। अब हमें अपना वादा पूरा करना है। उम्मीद है कि 10 अप्रैल से हम डिलिवरी शुरू कर देंगे और 30 जून तक यह काम पूरा हो जाएगा। ये स्मार्टफोन पहले आओ, पहले पाओ के आधार पर दिए जाएंगे।' 251 रुपये के स्मार्टफोन 'फ्रीडम 251' पर उठे सवाल रिंगिंग बेल्स के मैनेजिंग डायरेक्टर मोहित गोयल ने भी कहा है कि फ्रीडम 251 के लिए 25 लाख शुरुआती बुकिंग्स पूरी हो चुकी हैं। उनका कहना है कि ऑनलाइन बुकिंग से आए पैसे को कंपनी तब तक नहीं लेगी, जब तक अप्रैल के आखिर तक फोन डिलिवर होने शुरू न हो जाएं। उधर चड्ढा का कहना है कि कंपनी नोएडा और उत्तराखंड में दो और यूनिट्स लगाने जा रही है। मगर कंपनी कितनी जल्दी इस स्मार्टफोन को बनाना शुरू कर देगी, यह बड़ा सवाल है। फोन के ऐप्स के आइकन ऐपल के iOS की नकल होने को लेकर उन्होंने कहा कि हमने लॉन्चिंग इवेंट में किसी और ब्रैंड के सैंपल दिखाए हैं और फ्रीडम 251 उन्हीं फीचर्स के साथ डिलिवर करेंगे, जिनका हमने वादा किया है। किराने वाले ने ऐसे लॉन्च किया 'फ्रीडम 251' इस तरह का वादा पूरा करना फ्रीडम 251 के निर्माताओं के लिए आसान नहीं लग रहा। भारत सरकार इसकी बुकिंग पर करीबी नजर रख रही है। इंडियन सेल्युलर असोसिएशन ने भी टेलिकॉम मिनिस्ट्री से अपील की है कि वह इस मामले की जांच करे क्योंकि इतनी कम कीमत पर स्मार्टफोन बेचना संभव नहीं है। इस बीच इनकम टैक्स ऑफिसर्स और पुलिस ने नोएडा के सेक्टर 63 स्थित कंपनी के ऑफिस में पड़ताल की है। डीएसपी अनूप सिंह ने कहा, 'अगर जरूरत पड़ी तो फोनों की डिलिवरी पूरी होने तक हम गोयल के डॉक्युमेंट्स और पासपोर्ट अपने पास रख लेंगे।' (IANS की इनपुट के साथ)
माइक्रोमैक्स ने अपने स्मार्टफोन्स की Vdeo सीरीज का विस्तार करते हुए दो नए स्मार्टफोन्स लॉन्च किए हैं। पिछले महीने ही लॉन्च की गई इस सीरीज के नए स्मार्टफोन्स का नाम Vdeo 3 और Vdeo 4 है। इससे पहले Vdeo 1 और Vdeo को लॉन्च किया गया था, जिनमें विडियो कॉलिंग के लिए Google Duo ऐप प्रीलोडेड था। नए स्मार्टफोन्स में भी यह ऐप डाला गया है। Micromax Vdeo 3 और Vdeo 4 को कंपनी ने अपनी वेबसाइट पर लिस्ट किया है, मगर कीमत के बारे में कोई जानकारी नहीं दी गई है। यह भी नहीं बताया गया है कि इनकी बिक्री कब से शुरू होगी। माइक्रोमैक्स Vdeo 3 और Vdeo 4 ऐंड्रॉयड 6.0 मार्शमैलो पर रन करते हैं। दोनों स्मार्टफोन्स 4G VoLTE सपॉर्ट करते हैं। कंपनी ने Vdeo 3 के स्पेसिफिकेशंस के बारे में ज्यादा जानकारी तो नहीं दी है, मगर लिखा है कि इसमें 5 इंच का शैटर-प्रूफ गरिला ग्लास लगा है। फोन में ब्रश्ड मेटल कवर लगा है। Vdeo 4 के स्पेसिफिकेशंस बताए गए हैं। इसमें 5 इंच का HD डिस्प्ले लगा है। 1.1GHz के क्वॉडकोर स्नैपड्रैगन 210 MSM8909 प्रोसेसर के साथ इसमें 1 जीबी रैम लगाई गई है। Vdeo 4 का बैक कैमरा 8 मेगापिक्सल और फ्रंट कैमरा 3 मेगापिक्सल है। बैक कैमरे के साथ LED फ्लैश भी लगी है। माइक्रोमैक्स Vdeo 4 की स्टोरेज 8 जीबी है, जिसमें से 4 जीबी को यूजर्स इस्तेमाल कर सकते हैं। 32 जीबी तक का माइक्रोएसडी कार्ड लगा सकते हैं। बैटरी 4000 mah है। कंपनी का दावा है कि यह 24 घंटों का टॉकटाइम दे सकती है। कनेक्टिविटी की बात करें को Vdeo 4 वाई-फाई, ब्लूटूथ, यूएसबी 2.0 और 3.5mm हेडफोन जैक सपॉर्ट करता है। इसमें ग्रैविटी सेंसर, ऐक्सलरोमीटर, प्रॉक्सिमिटी सेंसर और ऐंबियंट लाइट सेंसर भी हैं।
नई दिल्ली सोशल नेटवर्किंग साइट फेसबुक ने अपने नए फीचर ‘वर्कप्लेस’ का कमर्शल लॉन्च किया है। कंपनी इससे दुनिया की सभी कंपनियों को वर्कप्लेस में फेसबुक के इस्तेमाल का मेसेज देना चाहती है। ऑफिशल कम्यूनिकेशन में आमतौर पर ईमेल का इस्तेमाल होता है। फेसबुक इसे ‘वर्कप्लेस’ से बदलना चाहती है। भारत इस नए टूल का इस्तेमाल करने में दूसरे देशों से आगे है। फेसबुक फॉर वर्क को कंपनी ने वर्कप्लेस का नाम दिया है। इसे कंपनी ने पायलट प्रॉजेक्ट के तहत 18 महीने पहले लॉन्च किया था। इस टूल का इस्तेमाल अभी स्टारबक्स से डेनॉन, भारत में गोदरेज से लेकर यस बैंक, सिंगापुर की गवर्नमेंट टेक्नोलॉजी एजेंसी और ऑटो रिक्शा एग्रीगेटर जुगनू, लॉजिस्टिक कंपनी डेलीवेरी में हो रहा है। फेसबुक ऐट वर्क के एशिया पैसिफिक हेड रमेश गोपालकृष्ण ने कहा, ‘फेसबुक यूज करने के लिए ट्रेनिंग की जरूरत नहीं है। यह सिंपल है। भारत में पहले से ही 16 करोड़ लोग हमारे यूजर्स हैं। हम इसका फायदा उठाना चाहते हैं।’ फेसबुक ऐट वर्क को 1,000 से ज्यादा कंपनियों ने अपनाया है। वर्कप्लेस यूजर्स में भारत के बाद नॉर्वे, अमेरिका, ब्रिटेन और फ्रांस का नंबर है। फेसबुक ने वर्कप्लेस को सोमवार से सभी कंपनियों के लिए खोल दिया। जो कंपनियां अब फेसबुक की इस सर्विस का इस्तेमाल करना चाहती हैं, उन्हें पहले 1,000 मंथली ऐक्टिव यूजर्स के लिए प्रति यूजर 3$, 1,001 से 10,000 मंथली यूजर्स के लिए प्रति यूजर 2$ और 10,000 से अधिक मंथली यूजर के लिए 1$ प्रति यूजर के हिसाब से पेमेंट करना होगा। एंटरप्राइज सेगमेंट में फेसबुक की एंट्री देर से हुई है। ऑफिस स्पेस में दूसरी कंपनियां भी जोर-आजमाइश कर रही हैं। इनमें माइक्रोसॉफ्ट के यमर और फेसबुक के वॉट्सएप जैसे प्रॉडक्ट्स शामिल हैं। ये दोनों छोटी कंपनियों में पॉप्युलर हैं। फेसबुक ने एक बयान में कहा, ‘वर्कप्लेस का एक्सपीरियंस फेसबुक अकाउंट जैसा है। इसमें लाइव, रिऐक्शन, सर्च और ट्रेंडिंग पोस्ट जैसे फीचर्स हैं। आप इसके जरिए अपने ऑफिस मित्र के साथ दुनियाभर में कही भी रियल टाइम में चैट कर सकते हैं।’ कंपनी के मुताबिक एंप्लॉयी के फेसबुक अकाउंट से वर्कप्लेस बिल्कुल अलग है। वर्कप्लेस में खुद का चैट ऐप ‘वर्कचैट’ है। यह मोबाइल डिवाइस और डेस्कटॉप दोनों के लिए अवेलेबल है। स्टरलाइट पावर ट्रांसमिशन लिमिटेड एक महीने से ‘फेसबुक एट वर्क’ का इस्तेमाल कर रही है। कंपनी के मुताबिक इससे उसके इंटरनल कम्यूनिकेशन में सुधार हुआ है। इस समय कंपनी के 97 पर्सेंट एंप्लॉयीज इस प्लैटफॉर्म पर एक्टिव हैं।
नई दिल्ली सार्वजनिक क्षेत्र की BSNL ने दशहरा और मुर्हरम के मौके पर प्रीपेड ग्राहकों के लिये एक खास पेशकश की है। इसके तहत प्रीपेड ग्राहकों के लिये विशेष टैरिफ वाउचर (STV) पेश किया गया है जिसपर उन्हें दोगुना डाटा मिलेगा। भारत संचार निगम लिमिटेड (BSNL) ने एक बयान में कहा, 'त्योहारों के दौरान देश भर में चार नया डेटा STV पेश किया गया है। इसकी वैधता 365 दिन है जिसमें 10 से 31 अक्तूबर 2016 तक दोहरा डेटा मिलेगा।' इस पेशकश के तहत 1,498 रपये में नौ GB डेटा के बदले 18 GB डेटा मिलेगा। 2799 रुपये में 18 GB के बजाए 36 GB और, 3,998 रुपये में 30 GB के बदले 60 GB और 4,498 रुपये में 40 GB के बजाए 80 GB डेटा मिलेगा। BSNL के निदेशक आर. के. मित्तल ने कहा, 'कंपनी अपने ग्राहकों भरोसेमंद और सस्ती सेवाएं देने के लिये प्रतिबद्ध है।'
सैमसंग गैलक्सी नोट 7 की बैटरी में दिक्कत की वजह से आग लगने के कई मामले सामने आ चुके हैं। अब सोशल मीडिया पर एक ऐसा विडियो वायरल हुआ है, जिसमें एक फोन से धुआं उठता हुआ दिख रहा है। बताया जा रहा है कि यह फोन ​सैमसंग गैलक्सी नोट 7 है। कैप्शन के मुताबिक यह विडियो साउथ कोरिया के एक बर्गर किंग रेस्तरां का है। इसमें टेबल पर रखे फोन से धुआं उठ रहा है और एक कर्मचारी गर्म चीजों को पकड़ने में इस्तेमाल होने वाले दस्ताने पहनकर उसे हटाने की कोशिश कर रही है। इस विडियो को अब तक लाखों लोग देख चुके हैं। गौरतलब है कि गैलक्सी नोट 7 की बैटरी में गड़बड़ की बात मानते हुए सैमसंग ने इन्हें रिप्लेस करना शुरू किया था, मगर नई यूनिट्स में भी आग लगने की घटनाएं सामने आई हैं। इसके बाद कंपनी ने कहा है कि वह क्वॉलिटी बनाए रखने के लिए स्मार्टफोन के प्रॉडक्शन को अजस्ट करने जा रही है।
सोल सैमसंग ने मंगलवार को अपने गैलेक्सी नोट 7 स्मार्टफोन का उत्पादन पूरी तरह बंद कर दिया और इसके साथ ही ग्लोबल लेवल पर इस फोन की बिक्री रोक दी गई है। कंपनी ने दुनिया भर के ग्राहकों से गैलेक्सी नोट 7 स्मार्टफोन का इस्तेमाल बंद करने को कहा है। इस तरह की खबरें आई हैं कि कंपनी ने इस स्मार्टफोन को बदलकर ग्राहकों को जो हैंडसेट दिया है उनमें भी आग लगने की घटनाएं सामने आई हैं जिसके बाद कंपनी ने यह कदम उठाया है। दक्षिण कोरिया की इस दिग्गज कंपनी ने वैश्विक स्तर पर संकटग्रस्त हैंडसेट की बिक्री तथा उत्पादन पूरी तरह रोक दिया है। संघीय अमेरिकी उपभोक्ता नियामक ने इस उपकरण को लेकर उसके मालिकों, परिवारों तथा घरों को संभावित खतरों के बारे में चेतावनी जारी की है। इस खबर से सैमसंग के शेयर मूल्य में जोरदार गिरावट आई। कंपनी का शेयर मंगलवार को 8 प्रतिशत टूटकर 15.4 लाख वॉन पर आ गया। सोमवार को इसमें 1.5 प्रतिशत की गिरावट आई थी। मंगलवार की इस घोेषणा से करीब एक महीने पहले दुनिया की सबसे बड़ी स्मार्टफोन कंपनी ने लिथियम इयोन बैटरी में चार्जिंग के दौरान विस्फोट की घटनाओं के बाद 10 बाजारों से 25 लाख नोट 7 वापस लेने का ऐलान किया था। लेकिन कंपनी की यह PR कोशिश भी उसके लिए अच्छा नहीं साबित नहीं हुई। करीब एक सप्ताह पहले इस तरह की खबरें आने लगीं कि बदले गए स्मार्टफोन में भी आग लगने की घटनाएं हो रही हैं।
नई दिल्ली रिलायंस जियो ने नए सिरे से टैरिफ वॉर छेड़ दी है। कंपनी ने एंट्री लेवल के प्री-पेड प्लान पर छह गुना से भी ज्यादा डेटा ऑफर किया है। जियो ने यह कदम तब उठाया है जब एयरटेल जैसी बड़ी प्रतिद्वंद्वी कंपनियां उस पर बाजारू प्रतिस्पर्धा के सिद्धांत के खिलाफ काम करने का आरोप लगा रही हैं। जियो की ओर से फाइल नए टैरिफ प्लान के मुताबिक, कंपनी ने 149 रुपये के प्लान पर फ्री डेटा लिमिट को 300 MB से बढ़ाकर 2GB कर दिया है। इसी तररह, 499 रुपये के प्लान पर डेटा ऑफर 4B से बढ़ाकर 56 GB कर दिया गया है। यानी, पहले के मुकाबले 14 गुना। हालांकि, ये नए डेटा प्लांस उन ग्राहकों के लिए हैं जो 99 रुपये देकर एक साल के लिए 'प्राइम मेंबरशिप' लेंगे। जानें, कितने रुपये के प्लान में क्या देगा Jio माना जा रहा है कि जियो ने टेलिकॉम रेग्युलेटर ट्राई में अपने नए प्लांस फाइल कर दिए हैं जो 1 अप्रैल, 2017 से लागू होंगे जब इसकी मुफ्त सेवा खत्म हो जाएगी। देश की सबसे बड़ी टेलिकॉम कंपनी और जियो की सबसे बड़ी प्रतिद्वंद्वी भारती एयरटेल के अधिकारियों ने कहा कि उन्हें जियो के नए ऑफर्स के मुकाबले में किसी प्लान की जानकारी अभी नहीं है। जियो का असर: टॉप मोबाइल कंपनियों की कमाई में बड़ी गिरावट 145 रुपये के प्री-पेड प्लान पर एयरटेल अभी 300MB डेटा और देशभर में अनिलिमिटेड कॉलिंग की सुविधा देता है, लेकिन सिर्फ एयरटेल नेटवर्क पर ही। उधर, जियो ने सभी नेटवर्क पर वॉइस कॉलिंग मुफ्त कर रखी है। इससे मुकाबला करने के लिए एयरटेल ने सोमवार को ऐलान किया था कि वह अपने ग्राहकों से 1 अप्रैल से रोमिंग चार्ज नहीं वसूलेगा। अप्रैल के बाद आधे हो सकते हैं रिलायंस जियो के ग्राहक टेलिकॉम इंडस्ट्री पर नजर रखने वाले एक्सपर्ट्स के मुताबिक, मोबाइल सेगमेंट में टैरिफ वार अभी खत्म नहीं होने वाला, बल्कि आइडिया और वोडाफोन के भी इसमें शामिल होने के आसार हैं। जियो ने प्रतिद्वंद्वी कंपनियों के रेवेन्यू पर भी बहुत बुरा असर डाला है। एयरटेल की तीसरी तिमाही का लाभ आधा रह गया। जियो का ही असर है कि आइडिया और वोडाफोन का विलय हो रहा है।
नई दिल्ली युवाओं में फेसबुक और वॉट्सऐप जैसे सोशल नेटवर्किंग माध्यमों की लत तेजी से बढ़ रही है। हड्डीरोग विशेषज्ञों का कहना है कि इनके बहुत अधिक उपयोग से कलाई और उंगलियों की जोड़ों में दर्द, आर्थराइटिस तथा रिपिटिटिव स्ट्रेस इंजरीज़ (आरएसआई) की समस्या उत्पन्न हो सकती है। आर्थराइटिस केयर फाउंडेशन (एसीएफ) के अध्यक्ष एवं इंद्रप्रस्थ अपोलो अस्पताल के वरिष्ठ आर्थोपेडिक सर्जन डॉ. राजू वैश्य कहते हैं कि पिछले कुछ वर्षों में युवाओं में फेसबुक और वॉट्सऐप का इस्तेमाल बहुत तेजी से बढ़ा है। उन्होंने कहा, 'लोग वॉट्सऐप और फेसबुक पर चैटिंग या मैसेजिंग करने के लिए स्मार्टफोन तथा टैबलेट का इस्तेमाल करते हैं। लगातार चैटिंग एवं मैसेजिंग करते रहने की बढ़ती लत के कारण वैसे लोगों की संख्या बढ़ी है, जिन्हें उंगलियों, अंगूठे और हाथों में दर्द की समस्या उत्पन्न हो रही है।' डॉक्टर वैश्य ने कहा, 'इस तरह का दर्द एवं जकड़न रिपेटिटिव स्ट्रेस इंजरीज़ (आरएसआई) पैदा कर सकती है। आरएसआई एक ही गतिविधि के लंबे समय तक बार-बार दोहराए जाने के कारण जोड़ों के लिगामेंट और टेंडन में सूजन (इन्फ्लामेशन) होने के कारण होती है। इंस्टिट्यूट ऑफ बोन ऐंड जॉइंट (एमजीए हॉस्पिटल) के वरिष्ठ आर्थोपेडिक सर्जन एवं निदेशक डॉ. अश्विनी माईचंद कहते हैं, ‘जो लोग टच स्क्रीन स्मार्टफोन और टैबलट पर बहुत ज्यादा गेम खेलते हैं और टाइप करते हैं, उनकी कलाई और अंगुलियों के जोड़ों में दर्द हो सकता है। कभी-कभी अंगुलियों में गंभीर आर्थराइटिस हो सकती है। गेम खेलने वाले डिवाइस के लंबे समय तक इस्तेमाल के कारण युवा बच्चों में इस समस्या के होने की अधिक संभावना होती है।’ फोर्टिस हॉस्पिटल, नोएडा के स्पाइन एवं न्यूरो सर्जन डॉ. राहुल गुप्ता के अनुसार, किसी भी गतिविधि के बार-बार दोहराए जाने के कारण जोड़, मांसपेशियां और नसें प्रभावित होती हैं, जिस कारण रिपिटिटिव स्ट्रेस इंजुरी होती है। उन्होंने कहा, ‘उदाहरण के लिए, जो लोग सेलफोन पर अक्सर संदेश टाइप करने के लिए अपने अंगूठे का उपयोग करते हैं, उनमें कभी-कभी रेडियल स्टिलॉयड टेनोसिनोवाइटिस (डी क्वेरवेन सिंड्रोम, ब्लैकबेरी थंब या टेक्सटिंग थंब के नाम से भी जाना जाने वाला) विकसित हो जाता है।’ डॉक्टर गुप्ता ने कहा कि इस रोग में अंगूठे को हिलाने-डुलाने में दर्द होता है। हालांकि डेस्कटॉप-कीबोर्ड के लंबे समय तक इस्तेमाल के कारण दर्द से पीड़ित रोगियों में इसके संबंध की पुष्टि नहीं हुई है। लेकिन इसमें कोई संदेह नहीं कि डेस्कटॉप कीबोर्ड पर बार-बार टाइप करने पर यह दर्द और बढ़ सकता है। वहीं, डॉक्टर राजू वैश्य ने कहा कि ज्यादातर लोग टच स्क्रीन का इस्तेमाल गलत तरीके से और गलत पोस्चर में करते हैं। स्ट्रेस से संबंधित इंजरीज लोगों को तब भी हो सकती है जब वे टाइप करते समय अपनी कलाई पर अधिक दबाव डालते हैं या अपने हाथों को बहुत ज्यादा आगे या पीछे की ओर झुकाते हैं, जिससे उनके हाथों पर स्ट्रेस पड़ता है। इसके कारण होने वाली बीमारियों में कार्पेल टनेल सिंड्रोम सबसे सामान्य है। यह कलाई में मीडियन नर्व पर दबाव पड़ने के कारण होता है। डॉ. वैश्य के अनुसार, आपकी गर्दन और इसे सहारा देने वाली सर्वाइकल स्पाइन पर खराब पोस्चर का बहुत प्रभाव पड़ता है, और इससे स्पाइनल कॉर्ड से निकलने वाले नर्व्स पर दबाव पर सकता है या यह फैल सकती है। अपनी गर्दन को बहुत ज्यादा आगे या पीछे की ओर नहीं मोड़ें और विशेषकर अपने सिर को एक तरफ या दूसरे तरफ लंबे समय तक मोड़ कर नहीं रखें। उनकी सलाह है, अपनी गर्दन को एक ही स्थिति में लंबे समय तक न रखें और थोड़ी-थोड़ी देर पर इसे आराम दें। यदि आप गर्दन को जिस स्थिति में रखे हुए हैं, उसमें दर्द, सुन्नपन या झनझनाहट महसूस करते हैं तो उस स्थिति को तुरंत बदलें। जिस स्थिति में अधिक आराम महसूस करते हों, गर्दन को उसी स्थिति में रखें।
भारत सरकार के 'डिजिटल इंडिया' अभियान के तहत मिनिस्ट्री ऑफ इलेक्ट्रॉनिक्स ऐंड इन्फर्मेशन टेक्नॉलजी ने 'साइबर स्वच्छता केंद्र' नाम की वेबसाइट लॉन्च की है। इसके होमपेज पर लिखा गया है कि इस वेबसाइट का मकसद सुरक्षित साइबर स्पेस का निर्माण करना है और भारतीय यूजर्स के सिस्टम्स को 'बॉटनेट' इन्फेक्शंस से बचाना और क्लीन करना है। वेबसाइट पर लिखा गया है, 'साइबर स्वच्छता केंद्र (Botnet Cleaning and Malware Analysis Centre) को नैशनल साइबर सिक्यॉरिटी पॉलिसी के लक्ष्यों के अनुरूप तैयार किया गया है। यह वेबसाइट यूजर्स को इन्फर्मेशन और टूल्स मुहैया करवाती है ताकि वे अपने सिस्टम्स और डिवाइसेज को सुरक्षित रख सकें। इस सेंटर को आईटी ऐक्ट 2000 के सेक्शन 70B के तहत इंडियन कंप्यूटर इमर्जेंसी रेस्पॉन्स टीम (CERT-In) ऑपरेट कर रही है।' वाइरस से इन्फेक्ट हुए प्राइवेट कंप्यूटर्स के ऐसे नेटवर्क को बॉटनेट (botnet) कहा जाता है, जिसे यूजर्स की जानकारी के बिना कंट्रोल किया जाता है और स्पैम वगैरह भेजने के लिए इस्तेमाल किया जाता है। http://www.cyberswachhtakendra.gov.in/ के होमपेज पर यूजर्स को जानकारी दी गई है कि इस वेबसाइट को वे कैसे इस्तेमाल कर सकते हैं। साथ ही पेज पर QuickHeal ऐंटीवायरस के पेज का लिंक दिया गया है और लिखा गया है कि अभियान के तहत Free Bot Removal Tools मुहैया करवा रही ऐंटीवायरस कंपनी के पेज पर जाएं। बॉटम पर 'Security Best Practices' पेज का लिंक दिया गया है। इस पेज में बताया गया है कि यूजर्स को क्या-क्या सावधानियां बरतनी चाहिए। इसके बाद Alerts पेज पर विभिन्न तरह के साइबर खतरों की जानकारी दी गई है। तीसरा मुख्य लिंक Security Tools का है। यहां पर सबसे ऊपर फिर से क्विकहील के फ्री बॉट रिमूवल टूल का लिंक दिया गया है। इसके बाद Other Relevant tools में USB Pratirodh, AppSamvid, M-Kavach (for Mobile devices), Browser JSGuard का लिंक दिया गया है। आखिर में फायरफॉक्स वेब ब्राउजर और गूगल क्रोम ब्राउजर के डाउनलोड लिंक्स दिए गए हैं।
बीते साल कई नए फीचर्स ला चुका WhatsApp अब एक और बदलाव लाने वाला है। वॉट्सऐप अपने Status फीचर को बेहतर बनाया जा रहा है। अब इसके जरिए यूजर्स फोटो, विडियो और GIF के जरिए अपने मॉमेंट्स को फ्रेंड्स के साथ शेयर कर सकते हैं। इस फीचर को वॉट्सऐप अपने आठवें 'जन्मदिन' के मौके पर ला रहा है। अभी तक डिफॉल्ट रूप से वॉट्सऐप स्टेटस दिखता है, 'Hey there, I'm using WhatsApp.' वॉट्सऐप स्टेटस में अभी कुछ डिफॉल्ट मेसेज सेट किए जा सकते हैं या फिर खुद से टेक्स्ट लिखा जा सकता है। ज्यादा से ज्यादा स्माइली ऐड करके अपने स्टेटस को अच्छा बनाया जा सकता है। मगर अब यह फीचर और मजेदार होने वाला है। खासकर उन लोगों के लिए जो दिन में कई बार अपना स्टेटस अपडेट करते हैं। वॉट्सऐप स्टेटस में टेक्स्ट की जगह आप छोटा सा विडियो पोस्ट कर पाएंगे। अभी ऐसा फीचर इंस्टाग्राम में (Instagram Stories) है जो बहुत हद तक स्नैपचैट के इसी नाम वाले फीचर जैसा है। अब आप वॉट्सऐप पर फोटो, विडियो और GIF शेयर किए जा सकेंगे, जिन्हें कोई भी देख सकेगा। वॉट्सऐप स्टेटस अपडेट 24 घंटों बाद अपने आप गायब जाएगा। यह वॉट्सऐप के बुनियादी फीचर्स में किया गया एक बड़ा बदलाव है। अभी यह सिर्फ इंस्टंट मेसेजिंग और कॉलिंग के लिए इस्तेमाल जाता है। सोशल नेटवर्किंग के लिए इसमें ग्रुप चैट या ब्रॉडकास्ट मेसेज जैसे फीचर्स थे, मगर 'स्टेटस' फीचर इसे और बेहतर बना रहा है। आपके स्टेटस पर दोस्त कॉमेंट भी कर पाएंगे मगर वे कॉमेंट किसी और को नहीं दिखेंगे। आपको चैट के जरिए ये मेसेज मिलेंगे। आप यह भी देख पाएंगे कि दोस्त किस अपडेट पर रिप्लाई कर रहा है। अब आपको स्टेटस अपडेट करने के लिए मेन्यु में अंदर जाने की जरूरत नहीं होगी। चैट्स और कॉल्स के बीच में इसके लिए अलग से टैब मिलेगा। डिफॉल्ट सेटिंग्स के तहत आपके सभी कॉन्टैक्ट्स इस अपडेट को देख पाएंगे। आप चाहें तो सेटिंग्स को चेंज कर सकते हैं और तय कर सकते हैं कि किन-किन लोगों को यह दिखना चाहिए या किन्हें नहीं दिखना चाहिए। स्टेटस टैब के अंदर कई सारे ग्रुप बने हैं। माइ स्टेट मे तो आपको अपना रीसेंट वॉट्सऐप स्टेटस दिखेगा। इसे स्वाइप करके आप देख सकते हैं कि आपका स्टेटस किसने देखा है। दूसरा है रीसेंट अपडेट्स, जिससे आप अपने दोस्तों के पिछले 24 घंटों के स्टेटस देख पाएंगे। इसके अलावा व्यूड अपडेट्स और म्यूटेड अपडेट्स भी देखे जा सकते हैं। अगर आप अपने किसी वॉट्सऐप स्टेटस को डिलीट करेंगे तो वह आपके सभी दोस्तों के 'रीसेंट अपडेट्स' टैब से हट जाएगा। वॉट्सऐप ने इस फीचर को यूरोप में जारी करना शुरू कर दिया है। बाद में यह अन्य हिस्सों में भी जारी किया जाएगा। कंपनी का कहना है कि जल्द ही ऐंड्रॉयड, आईफोन और विंडोज़ यूजर्स को इस वर्जन का अपडेट जारी कर दिया जाएगा।
नई दिल्ली सैमसंग ने अपने प्रीमियम मॉडल के नोट 7 हैंडसेट्स की बिक्री दूसरी बार बंद कर दी है। इससे उसे 17 बिलियन डॉलर (करीब 1.13 लाख करोड़ रुपये) का नुकसान हो सकता है जिसकी भरपाई वह अपने 69 बिलियन डॉलर (करीब 4.60 लाख करोड़ रुपये) के कैश भंडार से कर लेगा। लेकिन, इस कोरियाई कंपनी की बड़ी चिंता उसके ब्रैंड को हुए नुकसान की है। आग लगने की कई खबरों के बाद सैमसंग ने शुरुआती सितंबर में 25 लाख नोट 7 हैंडसेट्स वापस ले लिए थे। मंगलवार को यह संकट और भी गहरा गया। कंपनी ने 882 डॉलर (करीब 60,000 रुपये) की कीमत वाले इस हैंडसेट की बिक्री बंद करते हुए यूजर्स को अपने फोन बंद करने की सलाह दी। वहीं, उसने रिप्लेसमेंट में दिए गए नोट 7s में भी आग पकड़ने की नई खबरों की जांच शुरू कर दी। अब जब कंपनी को अमेरिकी सेफ्टी रेग्युलेटर्स से जांच रिजल्ट्स की प्रतीक्षा है, कुछ निवेशकों और विश्लेषकों का अनुमान है कि सैमसंग अब नोट 7 मॉडल के फोन बनाना बंद कर अगले मॉडल्स पर काम करेगा ताकि पैसे और प्रतिष्ठा के नुकसान पर पाबंदी लगाई जा सके। एचआई इन्वेस्टमेंट सिक्यॉरिटीज के एक ऐनालिस्ट ने कहा, 'बिल्कुल बुरे हालात में अमेरिका इस प्रॉडक्ट को मूल रूप से त्रुटिपूर्ण करार दे सकता है और इसकी बिक्री पर पाबंदी लगा सकता है।' अगर सैमसंग ने नोट 7s बेचना बंद कर दिया तो उसे पास 1.90 करोड़ फोन बच जाएंगे। क्रेडिट सुइस समेत अन्य ऐनालिस्ट्स के मुताबिक, इससे करीब 17 बिलियन डॉलर यानी करीब 1.13 लाख करोड़ रुपये का नुकसान होगा। सैमसंग नोट 7s प्रॉडक्ट साइकल में यह रकम जुटाने की उम्मीद कर रहा था।
दुबई एयरपोर्ट पर अब यात्रियों को अपनी फ्लाइट का इंतजार करते वक्त सुपरफास्ट इंटरनेट इस्तेमाल करने को मिलेगा। दुबई एयरपोर्ट्स ने अपने सभी टर्मिनल्स पर WOW-Fi नाम से बेहद तेज इंटरनेट सर्विस देना शुरू कर दिया है। यूजर्स को 100 मेगाबिट्स प्रति सेकंड (100 mbps) की स्पीड मिलेगी। यह दुबई में लोगों के घरों में मिलने वाली इंटरनेट स्पीड से 10 गुना तेज है। दुबई एयरपोर्ट्स की तरफ से जारी बयान में कहा गया है कि इतनी इंटरनेट स्पीड और किसी भी एयरपोर्ट पर नहीं मिलती। पिछले साल दिसंबर में दबई एयरपोर्ट्स ने दुबई इंटनैशनल (DXB) और दुबई वर्ल्ड सेंट्रल (DWC) में फ्री अनलमिटेड हाई-स्पीड वाई-फाई कनेक्शन लॉन्च किया था। यहां एक क्लिक पर ही वाई-फाई से कनेक्ट किया जा सकता है। स्पीड और रिलायबिलिटी बनाए रखने के लिए दुबई एयरपोर्ट्स 6000 से ज्यादा नए वाई-फाई ऐक्सेस पॉइंट्स पर इन्वेस्ट कर रहा है। दुबई एयरपोर्ट्स में टेक्नॉलजी ऐंड इन्फ्रास्ट्रक्चर के एग्जिक्यूटिव वाइस प्रेजिडेंट माइकल इब्सटन ने कहा, 'पिछले से पिछले साल हमने सभी एयरपोर्ट्स पर अनलिमिटेड फ्री हाई-स्पीड वाई-फाई दिया था। हम चाहते थे कि उन्हें यहां ऐसा एक्सपीरियंस मिले जो उन्हें किसी और एयरपोर्ट पर न मिला हो।' माइकल ने बताया कि पिछले दो महीनों में सॉफ्ट लॉन्च के दौरान 1 लाख यूनिक विजिटर्स ने इस सर्विस को इस्तेमाल किया है। उन्होंने कहा, 'हमें विश्वास है कि 2017 में DXB पर आने वाले 8 करोड़ 90 लाख यात्रियों को WOW-Fi के एक्सपीरियंस से इंप्रेस करने में कामयाब रहेंगे।' इंग्लिश में पढ़ें: World's 'fastest' free Wi-Fi service launched by Dubai Airports
अमित मिश्रा, नई दिल्ली एचटीसी ने कई डुअल सिम फोन मार्केट में उतारे हैं। उनमें से ही एक है डिजायर 626 डुअल सिम। क्या यह है एक पैसा वसूल फोन, हमने जानने की कोशिश की : बिल्ट और हार्डवेयर : एचटीसी का यह फोन वैसे तो प्लास्टिक बॉडी का है लेकिन इसका स्पोर्टी लुक हाथ में आते ही अच्छा फील देता है। चूंकि बॉडी प्लास्टिक की है तो आजकल दिखने वाले मेटैलिक बॉडी वाले फोंस के मुकाबले यह काफी लाइट फील होता है। इस लिहाज से इसे जेब में कैरी करना काफी सहूलियत भरा लगता है। फोन की प्लास्टिक की क्वॉलिटी अच्छी है इसलिए ज्यादा नाजुक नहीं लगता लेकिन फिर भी इसे कवर एसेसरीज के साथ इस्तेमाल करना ही सेफ रहेगा। 2 जीबी की रैम वैसे तो आजकल और 3 जीबी रैम की वॉर में कुछ कम नजर आती है लेकिन 1.7 गीगाहर्ट्ज के ऑक्टाकोर प्रॉसेसर के साथ यह अच्छा परफॉर्म करती नजर आई। यह फर्राटा स्पीड तो नहीं देती लेकिन फिर भी फोन को एक डीसेंट पावर देती है। फोन पर हाई एंड गेम्स भी अच्छी तरह से खेले जा सकते हैं। हम इस फोन पर मल्टी टास्किंग भी काफी अच्छी तरह से कर पाए। फोन की बैटरी को बाहर नहीं निकाला जा सकता और सिम कार्ड और मेमरी कार्ड डालने का ऑप्शन फोन के लेफ्ट साइड में दिया गया है। बेहतर होता कि कंपनी साइन के जरिए यूजर्स को फोन पर ही मार्क करके बता देती कि कौन सा स्लॉट सिम का है और कौन सा माइक्रो एसडी कार्ड का। फोन को पकड़ कर एक हाथ से कंट्रोल करना काफी आसान है। इंटरनेट पर सर्फिंग स्मूद लगी। फुल एचडी स्क्रीन पर विडियो देखने का भी एक्सपीरिएंस अच्छा है। कैमरा : फोन का 13 मेगापिक्सल का कैमरा बेहतर नजर आया। कई तरह के एडिटिंग फंक्शन फोटोग्राफी के शौकीनों को पसंद आ सकते हैं। रियर कैमरे की तरह 5 मेगापिक्सल के फ्रंट कैमरे से ली गई सेल्फी भी ठीक-ठाक नजर आईं। मोबाइल फोंस के फ्रंट कैमरों के सेग्मेंट में भी इस वक्त टफ कंपिटिशन है इस लिहाज से इसमें सुधार की गुंजाइश है। कुल मिला कर इसे एक ठीक-ठाक कैमरा कॉम्बो ही कहा जा सकता है। साउंड : एचटीसी का यह फोन साउंड क्वॉलिटी के मामले में कुछ कमजोर नजर आया। इन बिल्ट म्यूजिक प्लेयर में साउड के 75 फीसदी से ज्यादा बढ़ाने पर नॉइस का अहसास होता है। हाई क्वॉलिटी हेडफोंस के साथ भी इसका रिस्पॉन्स फीका ही लगा। बैटरी : वैसे तो स्मार्टफोन में 2000 एमएएच की बैटरी है लेकिन इसका परफॉर्मेंस अच्छा है। अच्छे खासे यूसेज के बाद भी दिन के खत्म होने तक फोन में काफी जूस बच गया। चार्जिग भी काफी तेज है। क्या है फैसला? यह फोन जिस प्राइस सेग्मेंट में उतारा गया है उसमें पहले ही काफी कंपिटिशन है। बढ़ती रैम और कैमरा स्पेसिफिकेशन की वॉर में इस फोन को अपनी जगह बनाने में मुश्किल पेश आ सकती है। अगर फोन में कुछ एडिशनल फीचर्स जैसे फिंगरप्रिंट स्कैनर और बेहतर साउंड आउटपुट के ऑप्शन होते तो फोन दमदार टक्कर दे सकता है। फोन का स्पोर्टी लुक और स्लीक डिजाइन इसे बेशक खास बनाता है।
पंकज डोवाल, नई दिल्ली सरकार इस साल 5G स्पेक्ट्रम की नीलामी करने की तैयारी में है। उसके इस कदम को आधुनिकतम संचार तकनीक की दिशा में बढ़ने की शुरुआत के रूप में देखा जा रहा है। सरकार 700 मेगाहर्ट्ज बैंड की भी नए सिरे से नीलामी करेगी, जिसका पिछले साल कोई खरीदार नहीं मिला था क्योंकि कंपनियों ने इसकी रिजर्व प्राइस बहुत ऊंची रखने की शिकायत की थी। ﻿ उच्च पदस्थ सूत्रों ने टाइम्स ऑफ इंडिया को बताया कि 5G नीलामी 3,000 मेगाहर्ट्ज से ऊपर के बैंड्स वाले स्पेक्ट्रम की बिक्री के जरिए होगी। सूत्रों के मुताबिक, देश में इतने हाई बैंड्स वाले स्पेक्ट्रम की बिक्री पहली बार होगी। साथ ही, 800, 900, 1,800, 2,100, 2,300 और 2,500 मेगाहर्ट्ज वाले स्पेक्ट्रम्स को भी बिक्री के लिए रखा जाएगा। एक सूत्र ने बताया, 'दूरसंचार मंत्रालय के अंदर फाइल ट्रांसफर हो रहा है और जल्द ही हम ट्राई को इससे अवगत कराएंगे।' 5G स्पेक्ट्रम को 3,300 और 3,400 मेगाहर्ट्ज जैसे बैंड्स में बेचा जाएगा। सरकार को उम्मीद है कि इनका इस्तेमाल इंटरेनट ऑफ थिंग्स, मशीन से मशीन के बीच संचार, एचडी विडियो का शीघ्र आदान-प्रदान एवं डाउनलोड तथा स्मार्ट सिटीज में आपसी तालमेल समेत नए युग की पहलों एवं सेवाओं में होगा। एक अन्य सूत्र ने बताया, 'इन बैंड्स में इस नजरिए से काफी संभावना है कि हम तकनीकी विकास के मामले में कहां जा रहे हैं। हमारा इरादा नई तकनीक को जल्द-से-जल्द अपनाने और इस मामले में इंडस्ट्री की राय जानने का है।' एरिक्सन की ताजा ग्लोबल मोबिलिटी रिपोर्ट के मुताबिक, 5G नेटवर्क्स 2020 तक वाणिज्यिक रूप से उपलब्ध होंगे। एरिक्सन का अनुमान है कि 2022 तक 55 करोड़ 5G स्पेक्ट्रम की बिक्री हो जाएगी और वैश्विक आबादी के 10 प्रतिशत तक इस तकनीक की पहुंच होगी। सरकार ने संकेत दिया है कि स्पेक्ट्रम की हर साल नीलामी की जाएगी और अधिकारियों का कहना है कि ऐसा स्पेक्ट्रम के अभाव की शिकायत हमेशा के लिए दूर करने के लिए होगा।
अपने नए विडियो कॉलिंग ऐप ड्यूओ (Duo) को प्रमोट करने के मकसद से गूगल ने एक बड़ा फैसला लिया है। रिपोर्ट्स के मुताबिक ऐंड्रॉयड स्मार्टफोन्स पर हैंगआउट्स को ड्यूओ से रिप्लेस किया जा रहा है। 'ऐंड्रॉयड पुलिस' वेबसाइट के मुताबिक 1 दिसंबर, 2016 से ऐंड्रॉयड स्मार्टफोन बनाने वाली कंपनियों के लिए अपने फोन में हैंगआउट्स ऐप को प्रीलोड करना जरूरी नहीं होगा। इसकी जगह गूगल उन्हें ड्यूओ ऐप देने के लिए कहा गया है। वेबसाइट ने गूगल के एक ईमेल के हवाला दिया है, जिसमें लिखा है, 'हम ऐलान कर रहे हैं कि गूगल स्वीट में अब हैंगआउट्स की जगह गूगल ड्यूओ लेगा। यह बदलाव 1 दिसंबर, 2016 से लागू होगा।' इसका मतलब यह है कि हैंगआउट्स ऐप को यूजर्स को अलग से गूगल प्ले स्टोर से डाउनलोड करना होगा। दरअसल हैंगआउट्स ऐप अन्य राइवल ऐप्स को टक्कर देने में नाकाम रहा था। चौंकाने वाला फैसला यह है कि गूगल ने ऐलो की जगह ड्यूलो से इसे रिप्लेस किया। दरअसल ड्यूओ ऐप पहले से ही काफी पॉप्युलर हो रहा है और एक्सपर्ट्स का कहना है कि प्रमोशन की जरूरत ऐलो को है, जिसे वॉट्सऐप की टक्कर में उतारा गया है।
