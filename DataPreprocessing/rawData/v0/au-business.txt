सहारा इंडिया परिवार के मुखिया सुब्रत रॉय सहारा को सुप्रीम कोर्ट से राहत मिल गई है।
बजट 2017-18 के तहत बुधवार को लोकसभा में वित्तिय बिल पास कर दिया गया। इस बिल के पास होते ही 1 अप्रैल से कई बड़े बदलाव आने वालें हैं। सबसे बड़ा बदलाव केंद्र सरकार ने वस्तुओं ओर सेवाओं की खरीद के दौरान दो लाख रुपये से अधिक के नकद भुगतान पर लगने वाले टैक्स को खत्म कर दिया है। 1 अप्रैल से 2 लाख से ऊपर के नकद ट्रांजेक्शन पर रोक लगाने के बाद यह फैसला किया गया है। इस वित्तिय बिल के बाद 1 अप्रैल से आएंगे ये 10 बदलाव... -2.5 लाख से 10 लाख के बीच इनकम वालों का टैक्स प्रतिशत 10 से 5 फीसदी कर दिया जाएगा। -जिन लोगों की आय 50 लाख से 1 करोड़ है, उनपर 10 फीसदी सरचार्ज लगेगा। -5 लाख तक की बिजनेस इनकम कमाने वालों के लिए आईटीआर भरते समय एक ही फॉर्म उपलब्ध किया जाएगा। -राजीव गांधी इक्यूटी सेविंग स्कीम में इन्वेस्ट करने वालों को कोई छूट नहीं दी जाएगी। -इनकम टैक्स ऑफिसर पिछले 10 सालों के उन मामलों को दोबारा खोल सकते हैं, जिनकी आय और पूंजी 50 लाख से ज्यादा है। -प्रॉपर्टी से पैसा कमाने वालों के लिए भी इस बिल में बड़ा बदलाव आया है। दीर्घकालिक लाभ के रूप में संपत्ति को रखने की अवधि कम हो जाएगी। इसे तीन साल से दो साल कर दिया जाएगा। -सरकार ने उन संपत्तिधारकों के लिए कर लाभ कम कर दिए हैं, जो उधारकर्ता बन कर किराए का फायदा उठाते हैं।  -50,000 से अधिक का किराया पाने वालों को 5 फीसदी अतिरिक्त टीडीएस देना होगा। -पेशनधारकों के लिए निर्देश आए कि, अलग से की जाने वाली निकासी का नेशनल पेंशन सिस्टम से कोई लेना देना नहीं होगा।  -आखिरी बदलाव ये की पैन पाने के लिए भी अब आधार कार्ड का होना अनिवार्य होगा। साथ ही जुलाई से टैक्स रिटर्न भरते वक्त आधार का होना जरूरी होगा।
सहारा इंडिया परिवार के मुखिया सुब्रत रॉय सहारा को सुप्रीम कोर्ट से राहत मिल गई है। कोर्ट ने सुब्रत रॉय की पेरोल को 17 अप्रैल तक बढ़ा दिया है। कोर्ट ने सहारा को आदेश दिया है कि अगर वह बाहर रहना चाहते हैं तो सात अप्रैल तक 5092.6 करोड़ रुपये सहारा-सेबी खाते में जमा कराएं। इससे पूर्व सहारा प्रमुख सुब्रत रॉय को सुप्रीम कोर्ट ने राहत देते हुए 27 फरवरी तक उनकी पेरोल आगे बढ़ाया था। कोर्ट ने सहारा को वादरहित संपत्तियों को बेचकर 13 अप्रैल तक सेबी-सहारा खाते में 5092 करोड़ रुपये जमा करने के लिए कहा है। इन संपत्तियों में लखनऊ स्थित सहारा अस्पताल और सहारा सिटी होम भी है जिन्हें बेचकर निवेशकों को राशि लौटाई जाएगी। न्यायमूर्ति दीपक मिश्रा की अध्यक्षता वाली तीन सदस्यीय पीठ ने कहा कि सुब्रत राय और समूह के दो अन्य निदेशकों के पैरोल बढ़ाने पर तभी विचार किया जाएगा जब 13 अप्रैल तक मुनासिब रकम सेबी-सहारा खाते में जमा हो। पीठ ने सहारा प्रमुख की ओर से पेश वरिष्ठ वकील कपिल सिब्बल की उस अपील को ठुकरा दिया कि संपत्तियों को बेचने और खाते में जमा करने के लिए कम से कम छह महीने का वक्त दिया जाए। पीठ ने सहारा समूह की ओर से सौंपी गई 15 संपत्तियों की सूची में से 13 संपत्तियों को बेचने की अनुमति देते हुए 13 अप्रैल तक रकम सेबी-सहारा के खाते में जमा करने के लिए कहा है। पीठ ने कहा, ‘हम अवमानना करने वाले (सुब्रत राय) को संपत्तियों की बिक्री करने की इजाजत देते हैं चाहे वह इन 13 संपत्तियों को बेच दें या अन्य संपत्तियों को, हम छह महीने की इजाजत नहीं दे सकते।’ हालांकि पीठ ने सहारा को फोर्स-वन फामूर्ला रेस टीम में अपनी हिस्सेदारी बेचने की इजाजत देने से इनकार कर दिया। सहारा समूह ने पीठ को यह भी बताया कि गाजियाबाद विकास प्राधिकरण ने उसकी 91.69 एकड़ जमीन का अधिग्रहण कर रखा है और मुआवजे की 1120.7 करोड़ रुपये की रकम अधर में है। इस पर पीठ ने प्राधिकरण को नोटिस जारी किया है और सुनवाई की अगली तारीख 17 अप्रैल को प्राधिकरण के सक्षम अधिकारी को पेश होने के लिए कहा है। पीठ में न्यायमूर्ति रंजन गोगोई और न्यायमूर्ति एके सिकरी भी शामिल हैं। पीठ ने कहा कि 7 अप्रैल तक यदि पर्याप्त राशि जमा करा दी जाती है तो अदालत आगे समय बढ़ाने पर भी विचार कर सकती है।  वहीं एक कंपनी ने पीठ के समक्ष कहा कि वह न्यूयॉर्क स्थित प्लाजा होटल में सहारा समूह की हिस्सेदारी खरीदने के लिए इच्छुक है। इस पर पीठ ने कंपनी से कहा कि पहले वह 10 अप्रैल से पहले 750 करोड़ रुपये जमा कराएं। वहीं सुनवाई के दौरान सेबी की ओर से पेश वरिष्ठ वकील अरविंद दत्तार ने सहारा की संपत्तियों की बिक्री की ई-नीलामी करने का सुझाव दिया। दत्तार ने बताया कि सेबी ने सूची में दर्ज कुछ संपत्तियों की नीलामी का प्रयास भी किया था लेकिन सफल नहीं हो पाया। इस पर सिब्बल ने सुझाव दिया कि अदालत उनकी कुछ संपत्तियों को बतौर सिक्योरिटी रख सकती है और सहारा समूह अदालत को यह अधिकार दे सकता है कि यदि 22 महीने में उक्त राशि जमा नहीं होती है तो इन संपत्तियों को बेच दिया जाए।    Supreme Court bench extends parole of Subrata Roy till April 17. pic.twitter.com/huvTqXz4Kh — ANI (@ANI_news) February 28, 2017
अगर आप एलईडी टेलीविजन खरीदने की सोच रहे हैं तो सोचिए मत खरीद ही डालिए। क्योंकि एलईडी टेलीविजन के दाम कम हो गए हैं। 22 हजार करोड़ के कारोबार वाला एलईडी टेलीविजन बाजार तीन बड़ी कंपनियों के बीच छिड़े प्राइस वार से जूझ रहा है।   एलजी, सैमसंग और सोनी ने टीवी के दाम में करीब 15 प्रतिशत की कटौती कर दी है। बाजार में बढ़ती प्रतिस्पर्धा और ज्यादा से ज्यादा मार्केट शेयर बढ़ाने का होड़ का फायदा अब ग्राहकों को मिल रहा है।  छोटे ब्रांड जैसे माइक्रोमैक्स, इंटेक्स, टीसीएल, बीपीएल जैसी कंपनियों से मिल रही कड़ी प्रतिस्पर्धा की वजह से तीनों बड़ी कंपनियों को टेलीविजन के दामों में कटौती करनी पड़ी। तीन वरिष्ठ उद्योग अधिकारियों ने बताया कि ये कंपनियां  2 हजार से लेकर 10 हजार तक कम दामों में एलईडी टेलीविजन बेच रही हैं।  इसके साथ लोग भी इन ब्रांड के स्मार्टफोन्स की तरह ही इस ब्रांड के टेलीविजन सेट खरीदने में भीा दिलचस्पी दिखा रहे हैं। ये टीवी ऑनलाइन और ऑफलाइन दोनों ही माध्यमों से खरीदे जा सकते हैं। इसके अलावा इन ब्रांड्स की तरफ लोगों का रुझान इस वजह से भी है क्योंकि ये ब्रांड हर चार-पांच सालों में अपने टेलीविजन मॉडल्स को बदलते हैं। अपग्रेड टेक्नॉलजी के साथ इनके दाम भी बड़ी कंपनियों से कम होते हैं।  एलजी, सैमसंग और सोनी ये तीनों कंपनियां मिलकर भारतीय एलईडी टीवी बाजार का लगभग 80% हिस्सा नियंत्रित करती हैं, लेकिन अब इंटेक्स, माइक्रोमैक्स जैसे छोटे ब्रांड धीरे-धीरे शेयरों पर कब्जा कर रहे हैं। सोनी कंपनी के एक प्रवक्ता ने बताया कि बिग स्क्रीन वाले उन टीवी सेटों की कीमतों में सुधार किया गया है जो अब मांग में ज्यादा नहीं है, जिनका समय अब खत्म हो चुका है।  एलजी कंपनी के सीनियर जनरल मैनेजर ऋषि टंडन ने बताया कि एलजी अपना मार्केट शेयर बढ़ा रहा है। उन्होंने कहा भारत का टेलीविजन मार्केट भी स्मार्टफोन के राह पर चल पड़ा है। प्राइस वार से इस मार्केट में विस्फोट हो सकता है। उन्होंने कहा पिछले एक साल में इस मार्केट में टीसीएल, पोलेरॉयड, कोडक जैसे ब्रांड शामिल हो चुके हैं जबकि ओनिडा और सेनसुई जैसी कंपनियां कीमतें कम करने की होड़ में लगी हुई हैं। 
रेल यात्रियों की यात्रा को ज्यादा से ज्यादा आसान बनाने के लिए भारतीय रेल अपने मोबाइल एप्लीकेशन में सुधार करने की योजना बना रहा है। इस एप के जरिए रेलवे अपने उपभोक्ताओं को ‘सभी यात्री सुविधा’ मुहैया करा सकेगा।
रिलायंस जियो को रिजर्व बैंक ऑफ इंडिया (आरबीआई) की तरफ से पेमेंट बैंक का लाइसेंस मिल गया है। जियो, स्टेट बैंक ऑफ इंडिया (एसबीआई) के साथ मिलकर के इसको लांच करने जा रहा है।
रिलायंस जियो ने भारतीय दूरसंचार नियामक प्राधिकरण (ट्राई) को जवाब देने के लिए आगामी 29 दिसंबर तक का समय मांगा है। एयरटेल व अन्य टेलीकॉम कंपनियों की तरफ से जियो के मुफ्त ऑफर को चुनौती देने के बाद ट्राई ने रिलायंस जियो से पूछा है कि क्यों न उनके मुफ्त ऑफर को नियमों का उल्लंघन माना जाए। जियो को गत पांच सितंबर को लांच किया गया था। तब आगामी 31 दिसंबर तक जियो उपभोक्ता को मुफ्त कॉलिंग व मुफ्त इंटरनेट की सुविधा देने की घोषणा की गई थी। लेकिन बाद में इसे न्यू ईयर ऑफर का नाम देकर इसकी अवधि को आगामी 31 मार्च तक के लिए बढ़ा दिया गया। टेलीकॉम कंपनियां इसे मुफ्त पेशकश नियमों का उल्लंघन बता रहे हैं। प्रचार या प्रमोशन से जुड़े ऑफर की अवधि 90 दिनों की होती है।
रेलवे की नई समय सारिणी जारी करने के साथ ही 36 नई ट्रेनें चलाने की घोषणा की है। हालांकि इनकी तारीख की घोषणा नहीं हुई है। समय सारिणी में 3 तेजस, 3 उदय, 7 अंत्योदय और 10 हमसफर के अलावा 13 मेल/एक्सप्रेस ट्रेन को भी शामिल किया गया है। साथ ही 74 ट्रेनों को सुपरफास्ट ट्रेन की श्रेणी में डाला गया है। इसके अलावा 350 ट्रेनों की स्पीड बढ़ाई गई है। समय सारिणी बृहस्पतिवार को रेलमंत्री सुरेश प्रभु ने जारी किया। समय सारिणी शुक्रवार देर रात 12 बजे के बाद लागू हो जाएगी। इस बार समय सारणी में मिशन रफ्तार पर खास ध्यान दिया गया है। उत्तर रेलवे में सेक्शनल गति बढ़ने से डाउन ट्रेनों के लिए 600 मिनट और अप ट्रेनों के लिए 1390 मिनट की यात्रा बचत की गई है। 
ई-रिटेलर वेबसाइट स्नैपडील और फ्लिपकार्ट के बीच विलय हो सकता है। स्नैपडील की सबसे बड़ी निवेशक जापानी कंपनी सॉफ्टबैंक इस विलय के लिए कोशिशों में लगी हुई है। इस विलय के बाद सॉफ्टबैंक नई कंपनी में करीब 1.5 अरब डॉलर का निवेश कर सकती है।  आपको बता दें कि अभी सॉफ्टबैंक स्नैपडील का सबसे बड़ा निवेशक है। इसके पास स्नैपडील के 30 प्रतिशत से भी ज्यादा शेयर हैं। जिनके मूल्य करीब 6.5 अरब डॉलर के है। इस विलय के बाद नई कंपनी के शेयर सॉफ्टबैंक के पास और बढ़ सकते हैं।    सॉफ्टबैंक ने स्नैपडील को तीन विकल्प दिए हैं। या तो वो फिल्पकार्ट के साथ विलय करे या पेटीएम से जुड़े या फिर सॉफ्टबैंक का निवेश शून्य कर दे। इस विलय में स्नैपडील की दूसरी बड़ी निवेशक अमेरिकी कंपनी टाइगर ग्लोबल अपने हिस्सेदारी का करीब 10 प्रतिशत हिस्सा बेच सकती है, लेकिन विलय के बाद बनने वाली नई कंपनी से ये अलग नहीं होगी। सूत्रों के अनुसार अप्रैल के अंत तक दोनों कंपनियों में विलय हो सकता है।  आपको बता दें कि मार्केट में बढ़ रही कड़ी प्रतिस्पर्धा और निवेशकों के साथ न देने से स्नैपडील कंपनी बुरी स्थिति से गुजर रही है। हालांकि कंपनी विलय की बात तो हमेशा से नकारती आ रही है मगर स्थिति अभी भी सुधरी नहीं है। मौजूदा हालत में ये विलय संभव ही दिखाई पड़ रहा है। 
विमानन कंपनी जेट एयरवेज ने देश की चुनिंदा हवाई मार्गों पर न्यूनतम 899 रुपये में एकतरफा हवाई यात्रा का ऑफर लांच किया है। जेट की घोषणा के अनुसार सोमवार मध्यरात्रि से दो दिसंबर तक टिकट बुकिंग कराने वालों को इस सुविधा का लाभ मिलेगा। इस ऑफर के तहत बुकिंग की तारीख से 15 दिनों तक की यात्रा के लिए इकोनॉमी क्लास के हवाई टिकट बुक कराए जा सकेंगे। साथ ही इस किराए में सभी टैक्स भी शामिल होंगे। अगर यात्री अपनी यात्रा की तारीख में बदलाव करना चाहेंगे तो उन्हें इसके लिए अतिरिक्त शुल्क देना होगा। जेट एयरवेज के चीफ कमर्शियल ऑफिसर जयराज शनमुगम की तरफ से जारी बयान में कहा गया है कि एंड ऑफ ईयर सेल हमारा अपने मेहमानों को धन्यवाद कहने का तरीका है जिन्होंने हमें अपनी सेवा करने का मौका दिया। इस सेल का समय हमारे मेहमानों के लिए बिल्कुल मुफीद है क्योंकि वो इससे नए साल का जश्न अपने दोस्तों और परिजनों के साथ मना सकेंगे। साथ ही वो अच्छी बचत भी कर सकेंगे। जेट एयरवेज अतुलनीय विश्वस्तरीय सेवा प्रदान करता है और विमान के अंदर भी हमारी मेहमाननवाजी सर्वोत्तम है।' जेट एयरवेज के अनुसार इस योजना के तहत यात्रियों को पहले आओ पहले पाओ के तहत टिकट दिया जाएगा।
लो फ्रिल एयरलाइंस स्पाइसजेट ने बोइंग के साथ एक बड़ी डील को अंजाम दिया है। स्पाइसजेट ने 1.5 लाख करोड़ की लागत से 205 विमान खरीदने का मन बनाया है। ये डील भारतीय विमानन क्षेत्र की बड़ी डीलों में से एक है। इस सौदे की घोषणा करते हुए स्पाइसजेट के चेयरमैन और प्रबंध निदेशक अजय सिंह ने कहा कि कुल 205 विमानों का मूल्य 1,50,000 लाख करोड़ रुपए है। सिंह ने कहा, ‘यह भारतीय विमानन क्षेत्र में हुए बड़े सौदों में से एक है। स्पाइसजेट के लिये यह बड़ा सौदा है।’ फिलहाल एयरलाइन के पास 32 अगली पीढ़ी के बी737एस और 17 बामबार्डियर क्यू400एस हैं। बोइंग कंपनी के उपाध्यक्ष रे कार्नर ने कहा, ‘हम 205 विमानों तक की प्रतिबद्धता के लिये स्पाइसजेट के साथ एक दशक से अधिक समय की भागीदारी से सम्मानित महसूस कर रहे हैं।’ सिंह ने कहा कि कंपनी सौदे के वित्त पोषण के लिये विभिन्न विकल्पों पर विचार करेगी। स्पाइसजेट के अजय सिंह ने कहा कि नये विमान 20 प्रतिशत कम ईंधन खपत करेंगे और इससे कंपनी को लागत कम करने में मदद मिलेगी तथा प्रतिस्पर्धा क्षमता बढ़ेगी। सिंह ने कहा, ‘यह 22 अरब डॉलर मूल्य के 205 विमान खरीदने के लिये एक समग्र समझौता है।’ गौरतलब है कि चालू वित्त वर्ष की जुलाई-सितंबर तिमाही में कंपनी को 59 करोड़ रुपए का लाभ हुआ जो एक साल पहले इसी तिमाही में 29 करोड़ रुपए था।
भारत में नोटबंदी के बाद का यह समय संयुक्त अरब अमीरात (यूएई) में रह रहे एनआरआई लोगों के लिए भारत में प्रॉपर्टी में निवेश के लिए बिल्कुल सही अवसर है। यह बात दुबई में चल रहे इंडियन प्रॉपर्टी शो में कही गई। इस तीन दिवसीय आयोजन में पूरे भारत से शीर्ष रियल एस्टेट डेवलपर्स भाग ले रहे हैं और एनआरआई लोगों के बजट के अनुरूप विभिन्न प्रकार की हजारों प्रॉपर्टियों जैसे अपार्टमेंट्स, विला, रॉ हाउसेज, प्लॉट, व्यावसायिक से लेकर रिटेल प्रॉपर्टियों आदि का प्रदर्शन किया जा रहा है। सुमांसा एक्जीबीशंस में इंडियन प्रॉपर्टी शो के जनरल मैनेजर (कारपोरेट सेल्स व ब्रांड इंगेजमेंट) आर श्रीविद्या ने कहा कि यूएई में रह रहे एनआरआई के लिए यह शो एक रियल एस्टेट प्रदर्शनी से कहीं ज्यादा है। उन्होंने कहा कि भारत में रियल एस्टेट में आए ताजा बदलावों और अपडेट के कारण यह घर लेने का बिल्कुल सही अवसर है। हम ऐसे कई महत्वपूर्ण उपाय देख रहे हैं, जिन्होंने रियल्टी उद्योग को प्रत्यक्ष या अप्रत्यक्ष तौर पर प्रभावित किया है। श्रीविद्या ने आगे कहा कि ये बदलाव एनआरआई लोगों के लिए अच्छे अवसर होने का संकेत करते हैं क्योंकि कई बिल्डर पहले से ही 100 फीसदी पारदर्शी नीति या चेक भुगतान को अमल में ला रहे हैं। यह कदम स्पष्ट तौर पर खरीदार व विक्रेता के बीच विश्वास को बढ़ाता है। रियल एस्टेट रेगुलेशन एक्ट (रेरा) का क्रियान्वयन भी रियल एस्टेट क्षेत्र में प्रोफेशनलिज्म, मानकीकरण और पारदर्शिता लाने में मददगार है। इस कदम ने नोटबंदी की ताजा लहर के साथ भारतीय रियल्टी उद्योग को और पारदर्शी और खरीदार हितैषी बनने में मदद की है।
भारत की एक ई-कॉमर्स कम्पनी फ्लिपकार्ट अपनी प्रतिद्वंदी कंपनी एमॉजोन को टक्कर देने के लिए बड़ा कदम उठाने जा रही है। इकोनॉमिक टाइम्स की खबर के मुताबिक फ्लिपकार्ट अमेरिकी ऑनलाइन रिटेल कंपनी ई-बेय और चीन की टेनसेंट से 1.5 बिलियन डॉलर की डील करने जा रही है। बताया जा रहा है कि इस डील के बाद एमॉजोन और एमएनसी कंपनी अलीबाबा को बड़ा झटका लग सकता है। इतना ही नहीं फ्लिपकार्ट इस डील में निवेश करने के लिए तीसरे पार्टनर को भी तलाश रही है। बता दें कि ई-बेय भारत में व्यापार को जमाने लग गई है, लेकिन ये डील होती है तो फ्लिपकार्ट उसके भारत में होने वाली व्यापार को टेक ओवर कर सकती है। हालांकि ई-बेय और फ्लिपकार्ट की ओर से इसे एक अफवाह बताया गया है।  बता दें कि इंडियन ऑनलाइन रिटेल इंडस्ट्री इतनी तेजी से बढ़ रही है कि उसने दुनिया की बाकी इंडस्ट्री को बड़ी टक्कर दे रखी है। साल 2015 में भारतीय ऑनलाइन रिटेल कंपनी फ्लिपकार्ट ने करीब 15.2 बिलियन डॉलर का व्यापार छू दिया था।  
थर्ड पार्टी मोटर वाहन बीमा के प्रीमियम में जल्द इजाफा हो सकता है। इंश्योरेंस रेग्युलेटरी ऐंड डिवेलपमेंट अथॉरिटी (IRDA) ने सरकार के सामने वर्ष 2017-18 में ज्यादातर श्रेणियों के मोटर वाहनों के लिए 50 फीसदी बीमा प्रमियम बढ़ाने का प्रस्ताव दिया है। वहीं सरकार ने सड़क हादसों में गंभीर रूप से घायल या मौत हो जाने की दशा में बीमा कंपनियों के थर्ड पार्टी के उत्तरदायित्व पर लागू सीमा खत्म करने पर हामी भर ली है। टीओआई की खबर के मुताबिक इंश्योरेंस रेग्युलेटरी ऐंड डिवेलपमेंट अथॉरिटी ने 1000 और 1500 सीसी क्षमता इंजन वाले वाहनों का प्रीमियम 50 फीसदी बढाने का प्रस्ताव दिया है। वहीं IRDA ने मारुति ऑल्टो, टाटा नैनो, डैटसन गो और पिक-अप वैन्स एवं मिनी ट्रक्स जैसे कुछ श्रेणियों के वाहनों के लिए थर्ड पार्टी इंश्योरेंस प्रीमियम बढ़ाने का प्रस्ताव नहीं रखा है।
चीन की ई-कॉमर्स कंपनी ने बीतें साल 2016 में 3 करोड़ लोगों को नौकरी दी। इसके साथ ही कंपनी ने पिछले साल 3.41 अरब डॉलर यानी करीब 23 हजार 268 करोड़ रुपये टैक्स के रुप में चुकाए। चीन की समाचार एजेंसी शिन्हुआ के मुताबिक अलीबाबा के साथ काम करने वाले व्यापारियों, विनिर्माण साझेदारों और लॉगिस्टिक कंपनियों ने पिछले वर्ष कम से कम 200 अरब युआन(चीनी मुद्रा) कर चुकाया है और तीन करोड़ से ज्यादा रोजगार पैदा किया है।
विमानन कंपनी जेट एयरवेज ने बुधवार को एक छह दिवसीय विशेष दशहरा ऑफर की घोषणा की है। इसके तहत किराए में बेस फेयर पर 25 फीसदी तक छूट दी जा रही है। 12 अक्टूबर की मध्यरात से लागू ऑफर कंपनी के संपूर्ण नेटवर्क के लिए है। 12-17 अक्तूबर के इस ऑफर के तहत जेट एयरवेज के नेटवर्क पर अंतरराष्ट्रीय गंतव्यों के लिए तत्काल यात्रा की जा सकेगी। घरेलू मार्गों पर हालांकि यात्रा 30 अक्टूबर से की जा सकेगी।
टेलिकॉम इंडस्ट्री में तहलका मचा चुकी रिलायंस जियो से बाकी कंपनियों को नया खतरा पैदा हो गया है। इस बार वजह है जियो का मासिक प्लान, जिसके मार्केट में आ जाने के बाद ही एयरटेल, वोडाफोन और आइडिया हिल चुके हैं।  अगर इस प्लान ने मार्केट में अपनी पकड़ जमा ली तो इससे दूसरी बड़ी कंपनियों के रेवेन्यू में 16 से 17 फीसदी की गिरावट आ सकती है। बता दें कि ये प्लान 303 रुपये महीना है जिसमें 28 जीबी 4 जी डाटा समेत और फ्री कॉलिंग की सुविधा है। जियो का ये प्लान दूसरी कंपनियों के बेहतर माना जा रहा है। बताया जा रहा है कि एयरटेल, जियो को टक्कर देने की हर कोशिश कर रहा है। ब्रोकरेज फर्म क्रेडिट सुइस ने बताया कि जियो के ऑफर्स की बराबरी अगर एयरटेल करता है तो उनका मानना है कि एयरटेल बराबरी कर सकता है। एयरटेल के चेयरमैन सुनील मित्तल के मुताबिक जियो फ्री कॉलिंग और डाटा देने के बाद ऐसे रेट मार्केट में ला रहा है जो टिक नहीं पाएंगे। बता दें कि एयरटेल 145 और 349 के दो प्लान ला चुका है। इसमें फ्री कॉल्स और 14 जीबी डाटा दिए जाने की स्कीम है। वहीं आइडिया भी रेस में आ चुका है, जिसने अपने 348 के प्लान में ग्राहकों को 14जीबी डाटा और फ्री वॉइस कॉलिंग का ऑफर दिया है।
इंटरनेट पर विश्व की किसी जमाने की सबसे बड़ी वेबसाइट याहू.कॉम बंद हो गई है। 1994 में शुरू हुई इस वेबसाइट का नाम अब अल्टाबा हो जाएगा। गौरतलब है कि याहू को वेरिजॉन ने खरीद लिया है और अब डील होने के बाद यह वेबसाइट बंद हो जाएगी। याहू का ई-मेल और मैसेंजर क्या इसी नाम पर चलेगा इस पर कोई स्पष्ट रुप से पता नहीं चला है। इन सर्विसेज को भी वेरिजॉन ने खरीद लिया है। काफी लोकप्रिय थी वेबसाइट, ई-मेल और मैसेंजर सर्विस याहू ने उस समय में अपनी वेबसाइट, ई-मेल और मैसेंजर सर्विस शुरू की थी, जब इंटरनेट का पूरे विश्व में व्यवसायिक इस्तेमाल शुरू हुआ था। भारत में इस वेबसाइट का उद्घाटन शम्मी कपूर ने किया था। गूगल के आने से पहले भारत सहित पूरे विश्व में भी याहू का ई-मेल और मैसेंजर काफी लोकप्रिय था। तब मैसेंजर पर लोग घंटो तक चैटिंग करते थे। लेकिन बाद में गूगल ने पहले अपने सर्च इंजन और फिर जीमेल के जरिए सभी कंपनियों को फेल कर दिया। इन्वेस्टमेंट फर्म बनेगी अल्टाबा डील फाइनल हो जाने के बाद आधे से ज्यादा याहू का कारोबार बदल जाएगा। कंपनी एक इन्वेस्टमेंट फर्म में बदल जाएगी। इस कंपनी का कुछ हिस्सा अलीबाबा और याहू जापान में रहेगा। अल्टाबा की चीन की कंपनी अलीबाबा में 15 फीसदी की हिस्सेदारी है। इस डील के बाद याहू की वर्तमान सीईओ मारिसा मेयर अपने पद से इस्तीफा देने की घोषणा की है।
गर्मी आने वाली है और आम आदमी जो एसी की पहुंच से दूर है उसे खरीदने के लिए पैसे जुटा रहा होगा। इसी को ध्यान में रखते हुए सरकार सस्ता एसी लांच करने जा रही है। दरअसल इस बार गर्मी के महीने में लोग 30,000 रुपये में इनवर्टर एयर कंडीशनर खरीद सकेंगे, जो आज बाजार में उपलब्ध एसी से 7,000 रुपये सस्ते होगा। एक अधिकारी ने कहा कि सरकारी कंपनी एनर्जी इफिशिएंसी सर्विसेज लिमिटेड (ईईएसएल) 1.5 टन क्षमता वाले एक लाख इनवर्टर एसी की खरीद के लिए अगले सप्ताह पहली निविदा जारी करेगी। ये एसी अनुमानित 30,000 रुपये प्रति यूनिट की दर से बेचे जा सकेंगे। अभी प्रतिष्ठित ब्रांडों के एसी बाजार में 37,000 रुपये में मिल रहे हैं। ये एसी ऑनलाइन चैनलों से भी खरीदे जा सकेंगे। कंपनी जल्द ही फैसला करेगी कि इन्हें वह अपने ऑनलाइन चैनल से बेचेगी या स्नैपडील और फ्लिपकर्ट जैसे ऑनलाइन मार्केटप्लेस से साझेदारी करेगी। अधिकारी ने कहा कि बड़े पैमाने पर खरीद से ऊर्जा सक्षम एसी की कीमत घट जाएगी और बिक्री बढ़ेगी। गौरतलब है कि 2016 में एसी की सालाना बिक्री 50 लाख थी। उल्लेखनीय है इस बाजार का करीब 15 फीसदी की दर से विस्तार हो रहा है। 
सेंसेक्स और निफ्टी में बढ़िया उछाल के बावजूद सोमवार को सर्राफा बाजार कमजोर ग्लोबल संकेत के साथ खुला। लंबे समय से गिरावट की मार झेल रहा सोना  90 रुपये की गिरावट के साथ 29110 रुपये प्रति 10 ग्राम के स्तर पर पहुंच गया। वहीं चांदी में तेजी दर्ज हुई है। चांदी 188 रुपये की उछाल के साथ 42720 रुपये प्रति किलो के स्तर पर पहुंच गई। भले ही चांदी के दाम में उछाल आई हो लेकिन सोना दिसंबर से अब तक गिरावट के दौर से गुजर रहा है।
ई-रिटेलर वेबसाइट स्नैपडील काफी बुरी हालत से जूझ रहा है। मार्केट में बढ़ती प्रतिस्पर्धा और निवेशकों के मुंह मोड़ लेने से स्नैपडील बिक्री के लिए अपने प्रतिस्पर्धियों पेटीएम और फ्लिपकार्ट से बातचीत कर रहा है। हालांकि सूत्रों ने बताया कि कंपनी केवल अपने 20-25 फीसदी शेयर बेचना चाहती है ताकि मालिकाना हक उसके पास ही रहे।  मिंट की खबर के मुताबिक ये बातचीत स्नैपडील के सबसे बड़े निवेशक जापानी कंपनी सॉफ्टबैंक की अगुवाई में चल रहा है। सूत्रों के अनुसार इस डील से कंपनी की कीमत 98 से 118 करोड़ रुपए तक आंकी जा सकती है।  हालांकि स्नैपडील किसी भी तरह के बातचीत से इंकार कर रहा है। कंपनी का कहना है कि हमारी स्थिति लगातार सुधर रही है हमें इस तरह के किसी डील की जरुरत नहीं है। 
नोटबंदी के फैसले से सेकेंडरी बाजार के रियल एस्टेट बाजार में गिरावट आने जा रही है। वहीं ऊंची कीमत वाले बड़े मकानों के दाम भी गिरेंगे। लेकिन कम बजट वाले मकानों के दाम में गिरावट की बहुत गुंजाइश नहीं है। इसकी वजह है कि कम दाम के नए मकानों के अधिकतर ग्राहक बैंकों से कर्ज लेकर मकान खरीदते हैं और इस खरीदारी में कालेधन की कोई भूमिका नहीं होती है। नेशनल रियल एस्टेट डेवलपमेंट काउंसिल (नरेडको) के प्रेसिडेंट प्रवीण जैन के मुताबिक जहां कही भी जितनी अधिक नगदी की संलिप्तता है वहां उतनी ही अधिक गिरावट आएगी। कई जगहों पर रजिस्ट्री की सर्किल दर बाजार दर के बराबर है, वहां गिरावट नहीं आएगी। लेकिन अगर सर्किल रेट 30 लाख रुपये है और बाजार में उस प्रोपर्टी की कीमत 60 लाख है तो ऐसी जगहों पर 20-25 फीसदी तक गिरावट आ सकती है। कई खेती वाली जमीन की कीमतों पर भी फर्क पड़ेगा। प्राइमरी मार्केट में सेकेंडरी मार्केट के सेंटीमेंट से फर्क पड़ेगा। खरीदार सोचेगा कि प्राइमरी मार्केट में भी प्रोपर्टी की कीमत कम होगी और वह इसका इंतजार करेगा। ऐसे में रियल एस्टेट कंपनी को खरीदार को बाजार में लाने के लिए गिरावट लानी पड़ेगी। 
स्पाइसजेट के 444 रुपए वाले ऑफर के बाद अब एयरलाइन कंपनी इंडि‍गो ने समर स्पेशल ऑफर पेश किया है। इंडि‍गो ने लकी नंबर 789 के नाम से ऑफर लॉन्च कि‍या है। इसके तहत डोमेस्टटिक रूट्स पर 789 रुपए में टि‍कट दि‍ए जा रहे हैं। इस किराए में सभी प्रकार के टैक्स (एयरपोर्ट, सर्वि‍स आदि‍ टैक्स) शामि‍ल हैं। इंडि‍गो ने अपने एक बयान में कहा है कि‍ सि‍टी बैंक के कार्ड से टि‍कट बुक करने पर अति‍रि‍क्‍त 1500 रुपए का कैशबैक भी दि‍या जा रहा है। आप को बता दें कि इंडि‍गो ने बयान में कहा है कि‍ 26 जून 2016 की मध्य रात्रि‍ तक डि‍स्काउंट पर टि‍कट बुक करानी होगी। इस टि‍कट पर 1 जुलाई 2016 से 30 सि‍तंबर 2016 के बीच ट्रैवल कर सकते हैं। 22 से 26 जून के बीच सि‍टी कार्ड से टि‍कट बुक करने पर 1500 रुपए का फ्लैट कैशबैक ऑफर दि‍या जा रहा है।
मोबाइल वॉलेट कंपनी पेटीएम अपने यूजर्स को अब फ्री इन्श्योरेंस देने जा रही है। इस घोषणा से जिन लोगों ने पेटीएम पर अपना वॉलेट खोला हुआ है, उनको धोखाधड़ी वाले लेन देन से सुरक्षा मिलेगी। अगर किसी यूजर के पेटीएम वॉलेट से पड़े हुए पैसों की चोरी, सेंधमारी हो जाती है या फिर मोबाइल फोन चोरी अथवा खो जाता है, तो कंपनी पैसे वापस करेगी। इसके लिए किसी प्रकार का कोई अतिरिक्त शुल्क कंपनी ग्राहकों से नहीं लेगी।  सरकार ने की थी इन्श्योरेंस देने की सिफारिश इससे पहले सरकार ने मोबाइल वॉलेट कंपनियों से कहा था कि वो बीमा कंपनियों से बात करके इस तरह की सुविधा को जल्द से जल्द शुरू करे। सरकार ने इस साल जनवरी में मोबाइल वालेट कंपनियों व बीमा कंपनियों में बातचीत की पहल की थी, जिससे इलेक्ट्रॉनिक वालेट के माध्यम से लेन देन के बीमा के लिए एक ढांचा तैयार किया जा सके।  20 हजार रुपये तक का मिलेगा इन्श्योरेंस पेटीएम केवल 20 हजार रुपये तक इन्श्योरेंस इस स्कीम के तहत देगी। अगर इससे ज्यादा पैसा वॉलेट में पड़ा हुआ है तो उसका नुकसान उपभोक्ता को उठाना पड़ेगा। कंपनी ने कहा है, 'सभी उपभोक्ताओं की 20,000 रुपये या उनके वालेट में मौजूद इससे कम के धन का बीमा होगा। मोबाइल फोन के चोरी या फिर खो जाने पर उपभोक्ता को 12 घंटे के भीतर पेटीएम को मेल के माध्यम से या फिर कस्टमर केयर पर फोन करके सूचित करना होगा। इससे उपभोक्ताओं और कारोबारियों से बड़ी राहत मिलेगी और वालेट की सुरक्षा को लेकर उनकी चिंता दूर होगी।'     पेटीएम के उपाध्यक्ष कृष्णा हेगड़े ने कहा हमारी वालेट बीमा योजना से बाधारहित भुगतान का अनुभव ग्राहकों को मिल सकेगा और लाखों ग्राहकों और कारोबारियों की चिंता दूर होगी, जो पेटीएम का इस्तेमाल कर रहे हैं।
कैशलेस ट्रांजेक्‍शन को बढ़ावा देने के लिए सरकार नए-नए तरीके अपना रही है। इसी के तहत आगामी बजट में सरकार तीस हजार रुपए के बैंक ट्रांजेक्‍शन पर पैन कार्ड दिखाना अनिवार्य कर सकती है। सूत्रों के अनुसार अभी 50000 रुपए के ऊपर लेन-देन करने पर पैन कार्ड दिखाना अनिवार्य है। साथ ही कारोबारी लेन-देन के लिए भी पैन कार्ड की जानकारी देने का मापदंड बदला जा सकता है। यही नहीं अगर सूत्रों की माने तो एक खास लिमिट के ऊपर कैश लेने पर कैश हैंडलिंग चार्ज भी लगाया जा सकता है। सरकार का मानना है कि इन उपायों को कर कैशलेस ट्रांजेक्‍शन को बढ़ावा मिलेगा। जोकि केवल मोबाइल ऐप और पीओएस ट्रांजेक्‍शन से पूरी तरह सफल नहीं हो सकता। इसका एक कारण ये भी हो सकता है कि देश की बड़ी आबादी मोबाइल का इस्तेमाल करना नहीं जानती है। 
रिलायंस जियो से मिल रही टक्कर के बाद आइडिया ने भी अपने ग्राहकों के लिए फ्री डेटा प्लान की लांच कर  दिया है। गौरतलब है कि अपने मुफ्त ऑफर के कारण रिलायंस जियो हर दिन करीब आधा मिलियन ग्राहक जोड़ रही है। 185 मिलियन (18.5 करोड़) ग्राहकों वाले आइडिया सेलुलर ने कहा कि नए प्लान में 4जी हैंडसेट इस्तेमाल करने वाले ग्राहकों को अतिरिक्त डेटा भी दिया जाएगा। साथ ही नए 4जी हैंडसेट पर 12 महीने के लिए मुफ्त डेटा की सुविधा भी दी है। कंपनी ने नए ऑफर में वर्तमान प्रीपेड 4जी ग्राहकों को 348 रुपए के रिचार्ज पर अनलिमिटेड वॉयस कॉलिंग और एसएमएस के साथ 1 जीबी की फ्री डेटा दिया है। वहीं, नए 4जी हैंडसेट पर इस कीमत का रिचार्ज करने पर ग्राहकों को अनलिमिटेड वॉयस कॉलिंग और एसएमएस के साथ 4 जीबी डेटा मिलेगा, यानि 3 जीबी इंटरनेट डेटा अतिरिक्त। यह प्लान 28 दिन के लिए वैलिड होगा। इसे एक साल में अधिकतम 13 बार कराया जा सकेगा।
भारतीय टेलीकॉम सेक्टर में फ्री कॉल और डाटा से जोरदार एंट्री करने वाली रिलायंस जियो अब सस्ते में टीवी चैनल दिखाएगी। मीडिया खबरों के अनुसार रिलायंस जियो जल्द ही डीटीएच सर्विस लांच करने की तैयारी कर रही है। माना जा रहा है कि यह सर्विस शुरुआती दिनों में फ्री हो सकती है। सूत्रों के मुताबिक शुरुआती प्लान 49-55 रुपए और अधिकतम कीमत 200-250 रुपए तक हो सकती है। हालांकि कंपनी की ओर से अभी तक कोई भी ऐलान नहीं किया गया है। गौरतलब है की रिलायंस जियो 5 सितंबर 2016 से 4जी इंटरनेट की सुविधा अपने जियो ग्राहकों को फ्री में दे रही है और 31 मार्च 2017 के बाद भी जारी रह सकती है।
स्पेन के 80 वर्षीय बिजनेसमैन एमनसियो ओरटेगा दो दिन के लिए दुनिया के सबसे अमीर शख्स बन गए। उनके पिता रेलवे में कर्मचारी थे। खुद ओरटेगा ने अपना कैरियर कपड़ों की डिलवरी करके शुरू किया था। फोर्ब्स मैगजीन के अनुसार, ओरटेगा की शॉपिंग चेन ‘जारा’ के शेयर अचानक बढ़ गए और कंपनी की नेटवर्थ 5.96 लाख करोड़ रुपये से ज्यादा हो गई। 
सुप्रीम कोर्ट ने इस बात का परीक्षण करने का निर्णय लिया है कि क्या केंद्र सरकार और आरबीआई  500 और 1000 रुपये के पुराने नोटों के बदलने की समय सीमा घटा सकता है जबकि प्रधानमंत्री ने राष्ट्र के नाम अपने संबोधन में कहा था कि पुराने नोट 31 मार्च, 2017 तक बदले जा सकते हैं। नियम में बदलाव करने के खिलाफ दाखिल तीन याचिकाओं पर सुप्रीम कोर्ट ने केंद्र सरकार और आरबीआई को नोटिस जारी किया है।   चीफ जस्टिस जेएस खेहर की अध्यक्षता वाली तीन सदस्यीय पीठ ने इस मामले का परीक्षण करने का निर्णय लेते हुए केंद्र और आरबीआई को इस संबंध में शुक्रवार तक जवाब दाखिल करने के लिए कहा है। इन तीनों की याचिकाओं में सवाल उठाया गया है कि क्या गत आठ नवंबर को प्रधानमंत्री नरेंद्र मोदी द्वारा किए गए वायदे के बावजूद आरबीआई नियम को बदल सकता है।   शुरुआत में पीठ तीनों याचिकाओं पर विचार करने के पक्ष में नहीं थी। पीठ ने याचिकाकर्ताओं की ओर से पेश वकीलों को सरकार केपास जाने के लिए कहा लेकिन बाद में याचिकाकर्ताओं से सरकार के वकीलों को याचिकाओं की प्रति देने के लिए कहा। 
ई-रिटेल कंपनी फ्लिपकार्ट ने अमेजन से सीधी टक्कर लेने के लिए एक बड़ा ऐलान कर दिया है। जहां एक तरफ स्नैपडील कर्मचारियों को नौकरी से निकाल रही है, वहीं फ्लिपकार्ट ने इस साल 20 से 30 फीसदी ज्यादा लोगों को रोजगार देने का ऐलान कर दिया है। कंपनी ने कहा है कि ज्यादा लोगों को नौकरी पर रखने से कंपनी की काफी ग्रोथ देखने को मिलेगी।  सभी विभागों में होगी भर्ती  कंपनी के सीओओ नीतिन सेठ ने कहा कि 2017 में कंपनी का प्लान है कि वो ज्यादा से ज्यादा लोगों को नौकरी पर रखे। इसके लिए कंपनी अपने सभी विभागों में नए लोगों को रखेगी। पिछले साल कंपनी ने 1500 लोगों को नौकरी पर रखा था। इसके अलावा लॉजिस्टिक में 10 हजार लोगों को रखा गया था, जब फेस्टिव सीजन में सेल्स काफी बढ़ गई थी। 
चीन की ई-कॉमर्स प्लेटफॉर्म अलीबाबा ने ‘सिंगल्स डे’ के अवसर पर महज सात मिनट में रिकॉर्ड 99 अरब रुपये से ज्यादा (1.47 अरब डॉलर) की बिक्री की है। चीन में ‘सिंगल्स डे’ को ऑनलाइन खरीददारी के वार्षिक उत्सव के रूप में मनाया जाता है।  इस दिन चीन के लोग जमकर ऑनलाइन खरीददारी करते हैं। चीनी की सरकारी समाचार एजेंसी शिन्हुआ के मुताबिक अलीबाबा के अलावा दूसरी ई-कॉमर्स वेबसाइट गोमे की बिक्री में पहले घंटे में रिकॉर्ड 366 फीसदी की साल-दर-साल उछाल दर्ज की गई।  आंकड़े उपलब्ध कराने वाली सिनटुन के मुताबिक चीन की 16 बड़ी ई-कॉमर्स वेबसाइटों की बिक्री 14.3 अरब डॉलर तक पहुंच चुकी थी। शुक्रवार देर शाम तक यह आंकड़ा 18 अरब डॉलर तक पहुंच सकता है। सिनटुन चीन की 16 ई-कॉमर्स वेबसाइटों के रियल टाइम ट्रांजेक्शन्स की निगरानी करती है। चीन में लोगों ने 74.2 फीसदी खरीददारी अलीबाबा के ई-प्लेटफॉर्म के जरिए ही की। इसमें अलीबाबा की टीमॉल, टाओबाओ और अलीएक्सप्रेस शामिल हैं।
मोदी सरकार द्वारा 500 और 1000 रुपए के नोटों को बंद करने के बाद अब बेनामी संपत्तियों पर शिकंजा कसने की तैयारी है। सूत्रों की मानें तो सरकार ने इस कवायद को अंजाम देने के लिए 200 अफसरों की टीमें बनायी हैं। इन टीमों के टार्गेट में प्लॉट, फ्लैट, दुकान,स्कूल-कालेजों की जमीन, व्यवसायिक जमीनें रहेंगी। सरकार के इस तरह ही सर्जिकल स्ट्राइक की खबर के बाद लोगों में दहशत का माहौल है। लोगों को ये समझ नहीं आ रहा है कि अगर सरकार ने जमीन मालिकों पर शिकंजा कसना शुरू किया तो उन्हें कैसी सजा भुगतनी पड़ेगी। कहीं जमीन तो जब्त नहीं हो जाएगी। ये खौफ आपको रजिस्ट्री दफ्तरों में दिखने लगा है। नोटबंदी के बाद से ही बीते आठ दिनों में स्थायी प्रापर्टी जैसे मकान, दुकान या जमीनों की खरीद फरोख्त में 75 से 80 फीसदी की कमी आई है। आय से ज्यादा संपत्ति इकट्ठा करने वाले कालेधन को मकान या प्लाट में निवेश करना सुरक्षित नहीं मान रहे। यहां तक कि लोग पैतृक संपत्ति की भी रजिस्ट्री कराने के बजाय वसीयत कराने में लगे हैं। 
बजट एयरलाइन एयर एशिया ने घरेलू मार्ग पर एक तरफ की यात्रा के लिए डिस्काउंट फेयर की पेशकश की है। स्कीम के तहत 786 रुपये में टैक्स आदि मिलाकर यात्रा की जा सकती है। इस ऑफर के तहत डिस्काउंट फेयर 3 जुलाई तक उपलब्ध होगा जो एक फरवरी से 30 अप्रैल 2017 तक की यात्रा के लिए वैध होगा। एयर एशिया ने एक बयान में कहा, एयर एशिया ‘सुपरमैन की तरह उड़ान भरें की स्पेशल स्कीम की घोषणा कर रही है जिसके तहत बेंगलुरु या नई दिल्ली से जुड़े एयर एशिया के गंतव्यों के लिए 786 रुपए में एक तरफ के किराए की पेशकश की गई है। एयर एशिया इंडिया के मुख्य कार्यकारी अमर अब्रोल ने कहा, हमें विशिष्ट किराए की पेशकश कर खुशी हो रही है। 
प्राइवेट सेक्टर का तीसरा सबसे बड़ा बैंक एक्सिस बैंक और चौथे सबसे बड़े बैंक कोटक महिंद्रा बैंक के विलय की अटकलें तेज हो गई हैं। इससे पिछले पिछले एक महीने में दोनों बैंकों के शेयर में 3.38 फीसदी और 8.31 फीसदी चढ़ गए हैं। हालांकि एक्सिस बैंक ने ऐसी किसी भी खबर का खंडन किया है। 
सरकार ने आयकर रिटर्न दाखिल करने और पैन आवेदन के लिए आधार अनिवार्य करने की पेशकश की है। केंद्र सरकार ने वित्त विधेयक में एक संशोधन के जरिये यह प्रस्ताव किया है। हाल में आयकर विभाग ने टैक्स अदा करने और रिफंड की ट्रैकिंग के लिए एक मोबाइल एप का ऐलान किया था। उसने यह भी कहा था कि वह आधार बायोमैट्रिक का इस्तेमाल कर रियल टाइम बेसिस पर पैन जारी करेगी।
भारत में जन्मे माइक्रोसॉफ्ट के सीईओ सत्या नडेला ने बुधवार को कंपनी की पेशेवर नेटवर्किंग साइट लिंक्डइन पर आधारित एक नया ‘संगम’ प्लेटफार्म प्रदर्शित किया। यह अर्धकुशल कामगारों को नौकरी हासिल करने में मदद करेगा। इस मौके पर नडेला ने बताया कि अभी इस प्लेटफार्म का सार्वजनिक रूप से संचालन शुरू नहीं हुआ है। उन्होंने लिंक्डइन पर एक नई सेवा ‘प्लेसमेंट’ की भी घोषणा की। यह कॉलेज से निकलने वालों को लोकतांत्रिक तरीके से अपनी दक्षता क्षेत्र में नौकरी हासिल करने में मदद करेगी। नडेला ने कहा कि यदि डिजिटल तकनीक का दायरा सिर्फ बड़ी कंपनियों और स्टार्टअप तक ही सीमित रहे, तो मेरे खयाल से यह किसी भी अर्थव्यवस्था के विकास के लिए काफी नहीं है। यदि तकनीक हर भारतीय और हर संगठन को और अधिक हासिल करने के लिए मजबूत नहीं बना सकता, तो इसका मतलब है हम कुछ भी हासिल नहीं कर सके। इसके अलावा कंपनी ने लिंक्डइन और स्काइप के लाइट वर्जन भी प्रदर्शित किए। लिंक्डइन का लाइट प्लेटफार्म 2जी स्पीड पर भी काम करेगा। नडेला ने बताया कि एसबीआई ने क्लाउड की तरफ बढ़ने का फैसला किया है और वह माइक्रोसॉफ्ट के ऑफिस 365 समाधान का उपयोग करेगा।
पुराने नोट जमा करने या बदलने के लिए देशभर के बैंकों के बाहर लंबी कतारें देखी जा रही हैं। कई जगहों पर बेहतर इंतजाम हैं तो कई जगहों पर आपाधापी की स्थिति देखी जा रही है। पढ़ें इस मामले पर बड़ी अपडेट्स LIVE....
बजट में सरकार रोजगारपरक क्षेत्रों के प्रोत्साहन के लिए अतिरिक्त इंसेंटिव की घोषणा कर सकती है ताकि अधिक से अधिक रोजगार का सृजन हो सके। नोटबंदी के बाद से रोजगार में भारी कमी आने का अनुमान लगाया जा रहा है। मंत्रालय सूत्रों के मुताबिक, जेम्स व ज्वेलरी, लेदर व लेदर उत्पाद, हैंडीक्राफ्ट्स जैसे क्षेत्रों को प्रोत्साहित करने के लिए सरकार की तरफ से कई प्रकार के इंसेंटिव मिल सकते हैं। सरकार का मानना है कि इन क्षेत्रों की लागत कम होने पर अंतरराष्ट्रीय बाजार में ये क्षेत्र मुकाबला कर पाएंगे, जिससे इनकी मांग बढ़ेगी। पिछले साल जून में सरकार ने गारमेंट क्षेत्र के लिए आर्थिक पैकेज की घोषणा की थी। मंत्रालय सूत्रों के मुताबिक, सरकार बजट में बुनकर व शिल्पकारों के लिए अलग से आर्थिक पैकेज की घोषणा कर सकती है। बुनकर व शिल्पकारों को लेकर सरकार पहले भी कई बार अपनी चिंता जाहिर कर चुकी है।
आप विदेश घुमने का प्लान बना रहे हैं तो स्पाइसजेट का इंटरनेशनल फेस्टिवल ऑफर आपके लिए काम फायदेमंद साबित हो सकता है। बजट एयरलाइंस कंपनी स्पाइसजेट ने अपना इंटरनेशनल फेस्टिव सीजन सेल लॉन्च किया है। स्पाइसजेट के इस ऑफर में अंतरराष्ट्रीय उड़ान की टिकट 3111 रुपये से शुरू होगी। इस ऑफर का लाभ आप 19-21 दिसंबर तक की बुकिंग पर ही उठा सकते हैं। वहीं इस ऑफर के तहत की गई बुकिंग के जरिए 15 जनवरी से 28 अक्टूबर तक के बीच यात्रा कर सकते हैं। स्पाइसजेट की ये सेल अंतरराष्ट्रीय उड़ानों के लिए है। स्पाइस जेट के इस नए ऑफर के तहत टिकट स्पाइसजेट की वेबसाइट, मोबाइल एप, ऑनलाइन ट्रेवल पोर्टल्स और ट्रैवल एजेंट के जरिए बुक की जा सकती है। वहीं, सीटों का आवंटन पहले आओ और पहले पाओ की नीति पर किया जाएगा। 
केंद्रीय कर्मचारियों के लिए खुशखबरी है उन्हें इस साल संपत्ति का ब्यौरा नहीं देना होगा। लोकपाल अधिनियम के तहत संपत्ति का ब्यौरा देने वाले नियम में होने वाले संभावित संशोधन के चलते केंद्रीय कर्मचारियों को पूर्व निर्धारित समय के अंतर्गत (31 दिसंबर 2016) संपत्ति का ब्यौरा देने में छूट मिल गई है। सरकार की ओर से जारी ज्ञापन में इस बात की जानकारी दी गई। हालांकि इसके लिये कोई तिथि निश्चित नहीं की गई है। लोकपाल में संशोधन के बाद ही अब केंद्रीय कर्मियों को अपनी संपत्ति एवं देनदारियों का ब्यौरा देना होगा। इसके पहले सरकार ने इस साल जुलाई में केंद्रीय कर्मचारियों को लोकपाल एवं लोकायुक्त अधिनियम के सेक्शन-44 के तहत 31 दिसंबर 2016 तक अपनी संपत्ति का ब्यौरा उपलब्ध कराने के निर्देश दिये थे। इसके पहले भी सरकार द्वारा संपत्ति की घोषणा करने की तिथि 31 मार्च 2015 निर्धारित की जा चुकी है लेकिन कई कर्मचारियों द्वारा संपत्ति घोषित न करने के बाद इसकी तिथि में विस्तार किया गया। हालांकि अब सरकार ने लोकपाल एवं लोकायुक्त कानून में संशोधन का हवाला देते हुये 31 दिसंबर तक संपत्ति का ब्यौरा देने में केंद्रीय कर्मचारियों को रियायत दे दी है। 
निजी क्षेत्र के एचडीएफसी बैंक ने बैंक निकासी और जमा के फ्री ट्रांजेक्शन और पेड ट्रांजेक्शन के नियमों में बदलाव किया है। लेकिन, 1 मार्च से बदले गए नियमों में एचडीएफसी बैंक ने अपने सेविंग अकाउंट के एटीएम-डेबिट कार्ड पर लगने वाले चार्ज में किसी तरह का कोई बदलाव नहीं किया। एचडीएफसी बैंक के डेबिट कार्ड पर वही चार्ज लगेंगे जो बैंक 1 दिसंबर 2014 से अपने कस्टमर से ले रहा है।
स्टेट बैंक ऑफ इंडिया (SBI) हर खाता धारक को क्रेडिट कार्ड देने जा रहा है। उन्नति नाम से 20-25 हजार रुपये की क्रेडिट लिमिट के साथ क्रेडिट कार्ड लॉन्च किया है।  इतना ही नहीं क्रेडिट कार्ड लेने के लिए आपको क्रेडिट हिस्ट्री दिखाने की भी जरूरत नहीं होगी। साथ ही आपको सालाना कोई भी फीस नहीं लगेगी। बैंक की चेयरपर्सन अरूंधति भट्टाचार्य ने कहा,  एसबीआई जून के अंत तक एसबीआई कार्ड में अपनी हिस्सेदारी बढ़ाकर 74 प्रतिशत करेगा। बैंक ने दो संयुक्त उपक्रम एसबीआई काड्र्स एंड पेमेंट सर्विस प्राइवेट लिमिटेड और जीई कैपिटल बिजनेस प्रोसेस मैनेजमेंट सर्विस लिमिटेड में 1,160 करोड़ रुपये डालने की अनुमति दे दी है। बता दें कि गरीब और कम कमाने वाले लोग भी क्रेडिट कार्ड रख सकें इसके लिए एसबीआई उन्नति क्रेडिट कार्ड लेकर आ रहा है। ये क्रेडिट कार्ड पर चार साल तक कोई भी फीस नहीं लगेगी। ये क्रेडिट कार्ड आपको एसबीआई की 20,000 बैंक शाखाओं में मिल जाएगा। 
तेल एवं गैस क्षेत्र की सरकारी कंपनी ओएनजीसी हिंदुस्तान पेट्रोलियम कारपोरेशन लिमिटेड (एचपीसीएल) में 51 फीसदी हिस्सेदारी खरीद सकती है। एचपी पेट्रोलियम पदार्थों का विपणन करने वाली देश की तीसरी बड़ी कंपनी है। सूचना के मुताबिक, ओएनजीसी, एचपीसीएल में सरकार की 51 फीसदी हिस्सेदारी करीब 44,000 करोड़ रुपये में खरीद सकती है। इसके बाद ओएनजीसी, एचपीसीएल में 26 फीसदी और हिस्सेदारी खरीदने के लिए ओपन ऑफर ला सकती है। उल्लेखनीय है कि वित्तमंत्री अरुण जेटली ने इस साल के बजट में एक एकीकृत ऑयल कंपनी बनाने की घोषणा की है। इसी के तहत इस योजना पर काम चल रहा है। सूत्रों का कहना है कि जिस एकीकृत ऑयल कंपनी को बनाने की योजना पर काम चल रहा है, इसके पीछे एक ऑयल उत्पादक कंपनी का विलय रिफाइनरी कंपनी के साथ किया जाने का विचार है। 
कैशलेस को बढ़ावा देने के लिए ई-वॉलेट्स का इस्तेमाल बहुत तेजी से शुरू हुआ है लेकिन भारतीय स्टेट बैंक ने पेटीएम समेत कई वॉलेट्स को ब्लॉक कर इसे एक झटका दिया है। देश के सबसे बड़े सार्वजनिक बैंक स्टेट बैंक ऑफ इंडिया ने पेटीएम, मोबी क्विक, एयरटेल मनी समेत सभी ई-वॉलेट्स को ब्लॉक कर दिया है।  एसबीआई के इस कदम के बाद अब उपभोक्ता इन वॉलेट्स में नेट बैंकिंग के माध्यम से रकम ट्रांसफर नहीं कर पाएंगे। हालांकि डेबिट-क्रेडिट कार्ड के माध्यम से रकम ट्रांसफर की जा सकेगी। बैंक ने इस फैसले को लेकर आरबीआई को दी गई सफाई में सुरक्षा और कारोबारी हित का हवाला दिया है। 'सीएनबीसी आवाज' की खबर के मुताबिक आरबीआई ने ई-वॉलिट्स को ब्लॉक करने पर बैंक से जवाब मांगा था। बैंक का कहना है कि उसने ऐसा ग्राहकों की सुरक्षा के लिए किया है। बैंक के मुताबिक कई ग्राहकों ने शिकायत की थी कि वे फिशिंग का शिकार हुए हैं। जिसके बाद यह कदम उठाया गया है।  हालांकि पेटीएम वॉलेट्स का इस्तेमाल करने वाले ग्राहकों को एसबीआई जल्द ही राहत दे सकती है। बैंक का कहना है कि सुरक्षा मानकों की समीक्षा के बाद पेटीएम से रोक हटा ली जाएगी। हालांकि एक्सपर्ट का मानना है कि बैंक अपने खुद के ऐप ('SBI Buddy') को प्रमोट करना चाहता है इसीलिए उसने वॉलेट्स को ब्लॉक किया है। हालांकि अभी इस पर किसी भी तरफ से कोई आधिकारिक बयान नहीं आया है।
घरेलू बाजारों की सुस्त शुरुआत के बावजूद अच्छे बजट ने बाजार को झूमने पर विवश कर दिया । बीएसई का सेंसेक्स 485.68 अंकों की तेजी के साथ 28,141.64 पर और एनएसई का निफ्टी 155.10 अंकों की तेजी के साथ 8,716.40 पर बंद हुआ। बजट प्रस्तुति शुरू होने के बाद पिछले दिन के ही स्तर के आस-पास घूम रहे सेंसेक्स व निफ्टी में बजट खत्म होते-होते तेजी आने लगी और दोनों सूचकांक अक्तूबर 2016 के बाद के ऊपरी स्तर पर बंद हुए। रुपये में डॉलर के मुकाबले 40 पैसे की मजबूती ने भी तेजी में भूमिका निभाई। बजट में प्रथम व दूसरी श्रेणी के एफपीआई को अप्रत्यक्ष हस्तांतरण पर कराधान से छूट देने का फैसला किया गया है। सरकारी बैंकों में 10,000 करोड़ निवेश के प्रस्ताव और शेयर बाजार संबंधी लांग-टर्म व शॉर्ट-टर्म कैपिटल गेन टैक्स को जस-का-तस छोड़ दिए जाने का भी बाजार पर अनुकूल असर पड़ा। निवेशकों ने इंफ्रास्ट्रक्चर विकास का स्वागत किया। बजट में इंफ्रा सेक्टर को रिकार्ड 3.96 लाख करोड़ रुपये दिए गए हैं। सस्ती हाउसिंग को इंफ्रा का दर्जा भी दिया गया है। बुधवार को ही जनवरी के लिए जारी निक्केई मार्किट इंडिया मैन्यूफैक्चरिंग पीएमआई की रीडिंग भी बढ़कर 50.4 पर पहुंच गई, जो दिसंबर में 49.6 पर थी।
सार्वजनिक क्षेत्र की बीमा कंपनी एलआईसी अपने लाखों एजेंटों को डिजिटल मोड में लाने जा रही है। कंपनी इसके ‌लिए प्वाइंट ऑफ सेल (पीओएस) मशीनें देने पर विचार कर रही है। एक वरिष्ठ अधिकारी ने कहा कि कम नकदी वाली अर्थव्यवस्था बनाने की रणनीति के तहत एलआईसी भी अपने लाखों एजेंटों को पीओएस मशीनें उपलब्ध कराने पर विचार कर रही है, ताकि डिजिटल तरीके से प्रीमियम की वसूली की जा सके। अधिकारी ने बताया कि कंपनी आधार लिंक्ड डिजिटल लेन-देन शुरू करने की भी कोशिश कर रही है। इससे गांवों में बीमा योजना धारकों को नकदी में प्रीमियम जमा करने से मुक्ति मिलेगी। वहीं एजेंटों के लिए भी नकदी को संभालने से छुटकारा मिलेगा।
बजट आने के बाद रियल एस्टेट सेक्टर में जो खुशी का माहौल छाया हुआ था, वो कुछ दिनों के बाद ही काफूर हो गया है। इसका कारण है रिजर्व बैंक ऑफ इंडिया (आरबीआई) द्वारा रेपो रेट में बदलाव नहीं करना, जिससे होम लोन पर लगने वाली ब्याज दर में कमी होने की उम्मीद अगले दो महीने तक नहीं है। अब आरबीआई जब अप्रैल में अपनी मौद्रिक नीति की घोषणा करेगा, तब जाकर के कुछ राहत मिलने की उम्मीद है।   नोटबंदी के बाद बैंकों के पास है पर्याप्त डिपॉजिट नोटबंदी के बाद बैंकों के पास रुपयों की पर्याप्त तरलता है और रेट कट कर्जदारों को राहत देता। पिछले साल दिसम्बर की समीक्षा नीति की भांति इस बार भी आरबीआई का रवैया सामान्य रहा है। शीर्ष बैंक से उम्मीद जा रही थी कि रेट कट करने से रियल एस्टेट मार्केट को राहत की सांस लेने का मौका मिलेगा, लेकिन इस बार भी यह उम्मीद पूरी नहीं हो पायी। बजट के बाद और इस साल की पहली बाई-मंथली पालिसी रिव्यू होने के साथ ही यह इस वित्त वर्ष की छठी और आखिरी समीक्षा नीति है।  
आरबीआई की तरफ से बैंक खाताधारकों के लिए राहत भरी खबर आ रही है। रिजर्व बैंक ऑफ इंडिया जल्द ही कैश लिमिट की सीमा खत्म कर सकती है। आर्थिक मामलों के सचिव शक्तिकांत दास ने कहा कि पुराने नोट के बदले नए नोट लाने की प्रक्रिया पूरी हो गई है। इस समय सेविंग बैंक खातों से एक हफ्ते में 24,000 रुपये और महीने में 96,000 रुपये निकालने की अनुमति है। एटीएम से 1 दिन में वर्तमान में एक बार में ही 24 हजार रुपये निकाला जा सकता है।  गौरतलब है कि RBI ने हाल ही में एटीएम से निकासी सीमा को बढ़ाकर 10,000 रुपए प्रति दिन कर दिया लेकिन बचत बैंक खातों के लिए 24,000 रुपए की साप्ताहिक निकासी सीमा को बनाए रखा है। वहीं करंट अकाउंट के लिए साप्ताहिक नकदी निकासी सीमा एक लाख रुपए पर बनाये रखी गयी। दास ने कहा कि यह पूरी तरह रिजर्व बैंक का फैसला होगा और वही हालात को ध्यान में रखते हुए कोई निर्णय करेगा।
रेल मंत्रालय ने ट्रेन में मिलने वाले खाने के लिए नया रेट कार्ड जारी कर दिया है। रेलवे ने इसके साथ साफ कर दिया है कि अगर इस रेट कार्ड से रेलवे स्टेशन या फिर ट्रेन में पैंट्री कार स्टाफ ज्यादा चार्ज करे तो इसकी शिकायत यात्री रेलवे के ट्विटर हैंडिल पर कर सकते हैं। यह होगा खाने और नाश्ते का रेट रेलवे के नए मेन्यू रेट के अनुसार अब यात्रियों को 50 रुपये में वेज लंच/डिनर और वेज 30 रुपये में नाश्ता मिलेगा वहीं नॉनवेज का प्राइस वेज से पांच रुपये ज्यादा होगा। इसके अलावा टी बैग वाली चाय के लिए 7 रुपये और पानी की बोतल के लिए 15 रुपये दाम तय किये हैं। रेलवे ने इस रेट के अलावा मेन्यू भी फिक्स कर दिया है। यह मेन्यू और रेट कार्ड सभी मेल और एक्सप्रेस ट्रेनों के लिए है। हालांकि शताब्दी और राजधानी ट्रेनों के लिए रेट और मेन्यू कार्ड अलग होगा।    Know  the rate list of @IRCATERING  in case of any discrepancies  must reported to @RailMinIndia: We work for you 24x7 #Awareness pic.twitter.com/3aC59jakWI — Ministry of Railways (@RailMinIndia) March 21, 2017
7वें वेतन आयोग के तहत सरकारी कर्मचारियों को ट्रांसपोर्ट अलाउंस में किसी तरह का कोई लाभ नहीं मिलेगा। यह उनको पहले की तरह उतना ही मिलेगा, जितना छठें वेतन आयोग के दौरान मिलता था। वित्त मंत्रालय ने वित्त सचिव अशोक लवासा के नेतृत्व में गठित अलाउंस कमेटी की सिफारिशों को मान लिया है।  30 फीसदी मिलेगा एचआरए  कमेटी ने अपनी सिफारिश में कहा है कि मेट्रो शहरों में काम करने वाले कर्मचारियों को पहले की तरह 30 फीसदी एचआरए मिलता रहेगा।यह बेसिक पे पर मिलता है। हालांकि सातवें वेतन आयोग ने इसको घटाकर के 24 फीसदी करने के लिए कहा था, जिस पर कर्मचारियों ने काफी विरोध किया था।  196 में 53 अलाउंस को किया गया था खत्म वेतन आयोग ने अपनी सिफारिश में सरकार को कहा था कि वो छठे वेतन आयोग में कर्मचारियों को मिल रहे 196 अलाउंस में से 53 अलाउंस को खत्म किया जाए। सरकार 11 मार्च के बाद नए अलाउंस के बारे में घोषणा कर सकती है।  वेतन आयोग ने डीए को 125 फीसदी करने का प्रस्ताव दिया है जो कि 1 जनवरी 2018 से लागू होगा।  इससे करीब 50 लाख कर्मचारियों को लाभ मिलने की उम्मीद है।  
आरबीआई की तरफ से बैंक खाताधारकों के लिए राहत भरी खबर आ रही है। अब से बैंक ग्राहक एटीएम से दस हजार रुपए निकाल सकेंगे। साथ ही बैंक के सेविंग्स अकाउंट से भी दस हजार रुपए निकाले जा सकेंगे। हालांकि बैंक ने हर हफ्ते कैश निकाले जाने की सीमा 24 हजार ही रखी है।
अब एटीएम मशीन से नकली नोट निकलने या फिर जमा करने की समस्या से निजात मिल जाएगा। रिजर्व बैंक ने संज्ञान ले लिया है। आरबीआई के आदेशनुसार, देश भर के कई प्रमुख बैंकों ने अपने एटीएम मशीन को अपडेट करने का काम शुरू कर दिया हैं।
पिछले वित्तीय वर्ष के दौरान सर्विस सेक्टर में प्रत्यक्ष विदेशी निवेश 77.60 फीसदी बढ़कर 7.55 बिलियन अमेरिकी डॉलर हो गया है। इस सेक्टर में पिछले नौ महीनों में 7.55 बिलियन अमेरिकी डॉलर की बढ़ोत्तरी हुई है। माना जा रहा है कि सरकार की ओर से देश में बिजनेस को आसान बनाने के लिए उठाए गए कदमों का सर्विस सेक्टर पर सकारात्मक असर पड़ा है। बता दें कि इस सेक्टर में आने वाले बैकिंग, इंश्योरेंस, कूरियर, टेक्नोलॉजी टेस्टिंग और अन्य में करीब 4.25 बिलियन अमेरिकी डॉलर का इजाफा दर्ज किया है। ये आंकड़े डीआईपीपी (डिपार्टमेंट ऑफ इंडियन पॉलिसी एंड प्रोमोशन) की ओर से जारी की गई है। ये सेक्टर देश की जीडीपी में करीब 60 फीसदी और विदेश निवेश में करीब 17 फीसदी का योगदान करता है। इन नौ महीनों में दूसरे सेक्टर जिनमें रिकॉर्ड तोड़ बढ़ोतरी दर्ज की गई है, उनमें टेलीकॉम सेक्टर भी है, जिसमें 5.54 बिलियन अमेरिकी डॉलर की तेजी दर्ज हुई। ट्रेडिंग में 2 बिलियन, कंप्यूटर और सॉफ्टवेयर में 1.81 बिलियन और ऑटोमोबाइल में 1.45 बिलियन अमेरिकी डॉलर की तेजी आई है। सर्विस सेक्टर के एफडीआई में बीते अप्रैल से दिसंबर तक 35.84 बिलियन अमेरिकी डॉलर की तेजी आई है। बता दें कि विदेशी निवेश के मोर्चे पर इंफ्रास्ट्रक्चर सेक्टर लगातार संघर्ष कर रहा है और इसे उबारने के लिए करीब 1 ट्रिलियन अमेरिकी डॉलर का निवेश चाहिए। सकारात्मक रुझानों के बीच विदेशी निवेश अगर और बढ़ता है तो वैश्विक स्तर पर रुपया और मजबूत होगा।
चीन के वैज्ञानिकों ने जीनोम व्यापक प्रजनन चिप प्रौद्योगिकी के साथ चावल की एक नई किस्म को विकसित किया है। ये चीन में अपनी तरह का पहला रोग और कीट प्रतिरोधी उच्च उपज चावल है। राष्ट्रीय बीज समूह ने शनिवार को घोषणा की कि चावल के इस नई किस्म को अप्रैल में उत्तरीपूर्वी हेलोंगजिआंग प्रांत में लगाया जाएगा। चीन के मध्य हुबेई प्रांत के वुहान शहर में रोंगझोंग पूंजी निवेश समूह के साथ हस्ताक्षरित समारोह में कंपनी ने कहा कि यह देश में पहला रोग और कीट प्रतिरोध और उच्च उपज चावल की नई किस्म लगाई जा रही है। चीनी एकेडमी ऑफ साइंस के झांग क्वीफा ने कहा, ‘कीटनाशकों और रासायनिक उर्वरकों का इस्तेमाल पर्यावरण और खाद्य सुरक्षा की समस्याओं के कारण हैं। लेकिन जीनोम व्यापी चिप इन समस्याओं से निपटने के लिए एक नई किस्म को विकसित करने में मदद करेगा।’ मई 2012 में चीन राष्ट्रीय बीज समूह, पेकिंग यूनिवर्सिटी ओर हुआझोंग कृषि विश्वविद्यालय के विज्ञानियों ने अनगिनत जीन डाटा के लिए 40000 से ज्यादा जीन मार्कर्स को एकत्रित किया और विश्व में पहला जीनोम वाइड प्रजनन चिप को विकसित किया।
कालेधन के खिलाफ अपनी लड़ाई और तेज करते हुए सरकार ने छह से सात लाख शेल कंपनियों को बंद करने का मन बना लिया है। सरकार ये कदम कंपनियों द्ारा मनी लॉंड्रिंग की रोक के लिए उठा रही है। काफी तादात में इन कंपनियों ने अपने बैंक खातों में नोटबंदी के बाद भारी मात्रा में धन जमा किया था। गौरतलब है कि 15 लाख रजिस्टर्ड कंपनियों में से 40 फीसदी कंपनियां ऐसी हैं जिन पर मनी लॉंड्रिंग का संदेह है और ऐसी कंपनियों को तलाशना आसान नहीं है। सरकार ने इस कार्य के लिए कई एजेंसियों मसलन सेबी,आरबीआई,आईबी और कॉर्पोरेट अफेयर्स मिनिस्ट्री को काम पर लगाया है जिसकी अगुवाई सीबीडीटी कर रहा है। 
केंद्र सरकार और रिजर्व बैंक ऑफ इंडिया (आरबीआई) की तरफ से होली का गिफ्ट लोगों को मिलने जा रहा है। हालांकि आरबीआई ने इसकी घोषणा फरवरी में ही कर दी थी। अब बचत खाता धारक अपने अकाउंट से होली के दिन (13 मार्च) से जितना मर्जी चाहे उतना कैश निकाल सकेंगे। आरबीआई ने नोटबंदी के बाद अकाउंट और एटीएम से कैश निकालने पर लिमिट लगा दी थी। चालू खाता धारकों के लिए पहले ही इस लिमिट को खत्म किया जा चुका है।  8 फरवरी को दो फेज में की थी लिमिट हटाने की घोषणा   8 फरवरी को आरबीआई ने अकाउंट से पैसा निकालने की लिमिट को हटाने का फैसला किया था। इसको दो फेज में हटाने की घोषणा की गई थी। 3 फरवरी को वित्त मंत्रालय में आर्थिक मामलों के सचिव शक्तिकांत दास ने कहा था कि पुराने नोट के बदले नए नोट लाने की प्रक्रिया पूरी हो गई है। इस समय सेविंग बैंक खातों से एक हफ्ते में 24,000 रुपये और महीने में 96,000 रुपये निकालने की अनुमति है। एटीएम से 1 दिन में वर्तमान में एक बार में ही 24 हजार रुपये निकाला जा सकता है। 
अब वह दिन दूर नहीं जब आप किसी के घर का पता जीपीएस से तलाश सकें। बेनामी संपत्ति की पकड़ के लिए सरकार ने तैयारी कर ली है।दरअसल सरकार जल्द देश के सभी घरों  को एक डिजिटल नंबर देने की तैयारी कर रही है। सूत्रों से मिली खबर के अनुसार इसे केंद्र सरकार के स्मार्ट सिटी मिशन प्रोजेक्ट के तहत लागू किया जाएगा। इसकी शुरूआत सबसे पहले  बेंगलुरू से होगी। प्रोजेक्ट के तहत शहर के हर घर को 8 अक्षरों वाला एक कोड दिया जाएगा। इसे स्टेंडर्डाइज्ड डिजिटल ऐड्रेस नंबर कहा जाएगा और इसे आधार कार्ड के माध्यम से आपके घर के पते से जोड़ा जाएगा। जिससे कि जीपीएस पर घर की बिल्कुल सही लोकेशन का पता लग जाए। टाइम्स ऑफ इंडिया अखबार को बेंगलुरू में स्मार्ट सिटी प्रोजेक्ट के नोडल अधिकारी मुरलीधर तुरुवेकेरा ने बताया कि इसके बाद सभी ऐड्रेसेस को पब्लिक किया जाएगा। डिजिटल नंबरिंग सिस्टम लागू होने के बाद सभी ऐड्रेस जीपीएस पर अपने आप टैग हो जाएंगे। जिन्हें गूगल मैप पर आसानी से ट्रैस किया जा सकेगा। 
मध्यप्रदेश की राजधानी भोपाल में बना हबीबगंज रेलवे स्टेशन देश का पहला प्राइवेट रेलवे स्टेशन बन गया है। भोपाल की कंपनी बंसल ग्रुप को इस रेलवे स्टेशन का संचालन करेगी। हालांकि रेलवे के इस कदम का लोगों ने विरोध करना भी शुरू कर दिया है। ट्विटर पर लोग इस कदम का विरोध कर रहे हैं। रेलवे ने जुलाई 2016 में पीपीपी मॉडल के तहत बंसल ग्रुप के साथ करार किया था, जिसको सोमवार से कंपनी के हाथों सौंप दिया गया है।  एयरपोर्ट टर्मिनल की तरह दिखेगी स्टेशन की बिल्डिंग बंसल पाथवे नाम की कंपनी जहां रेलवे स्टेशन का संचालन करेगी, वहीं रेलवे गाड़ियों का संचालन करेगी। इस स्टेशन को एयरपोर्ट के स्टाइल में बनाया जाएगा। हबीबगंज रेलवे स्टेशन पर पॉर्किंग से लेकर खानपान तक बंसल ग्रुप के अधीन होगा तथा इससे होने वाली आय भी इसी कंपनी को मिलेगी। हालांकि, इससे रेलवे को  2 करोड़ रुपये सालाना राजस्व की हानि भी होगी। इस स्टेशन पर एस्केलेटर, शॉपिंग के लिए दुकानें, फूड कोर्ट और अन्य सुविधाओं का विस्तार किया जाएगा। 
आगामी आम बजट में मोदी सरकार लोगों को प्रॉविडेंट फंड निकालने पर राहत दे सकती है। सूत्रों के अनुसार सरकार पीएफ के पैसे निकालने पर टैक्स कटने की लिमिट बढ़ा सकती है। श्रम मंत्रालय ने भविष्य निधि निकासी पर कर कटौती के लिए प्रारंभिक सीमा में चार गुना बढ़ोतरी की मांग की है। वर्तमान में 50 हजार रुपए तक निकलने पर कोई टैक्स नहीं देना होता है। मंत्रालय की ओर से आगामी बजट में इस लिमिट को बढ़ाकर 2 लाख रुपए किए जाने की मांग की गई है। अगर मंत्रालय का यह प्रस्ताव मंजूर हो जाता है तो आप 2 लाख रुपए तक बिना किसी कटौती के निकाल सकेंगे। गौरतलब है कि वर्तमाव में 5 साल से पहले 50,000 रुपए से ज्यादा की रकम पीएफ से निकालने पर 34.608% इनकम टैक्स देना होता है। 50 हजार से कम पैसे निकालने पर कोई भी कटौती नहीं होती है। द हिंदू की रिपोर्ट के मुताबिक सेंट्रल बैंक ऑफ ट्रस्टी की मीटिंग में पैसे निकालने की सीमा बढ़ाने पर बात हुई। उल्‍लेखनीय है कि केंद्र सरकार ने पिछले साल पीएफ निकासी की सीमा को बढ़ाई थी। उस समय सरकार ने पीएफ निकासी की मौजूदा सीमा को 30,000 रुपए से बढ़ाकर 50,000 रुपए कर दिया था। यह प्रावधान 1 जून, 2016 से लागू हुआ था। 
केंद्र सरकार ने अपने कर्मचारियों का महंगाई भत्ता 2 फीसदी से बढ़ा कर 4 फीसदी कर दिया है। बढ़ा हुआ महंगाई भत्ता 1जनवरी, 2017 से लागू माना जाएगा। इससे 48.55 लाख कर्मचारियों और 55.51 लाख पेंशनरों को फायदा होगा। केंद्रीय मंत्रिमंडल की मंजूरी के बाद सरकार के बयान में कहा गया है कि महंगाई भत्ते के मद में सरकारी खजाने पर प्रति वर्ष 5,857.28 करोड़ रुपये को बोझ पड़ेगा। जबकि वित्त वर्ष 2017-18 में सरकारी खजाने पर कुल 6833.50 करोड़ रुपये (जनवरी, 2017 से लेकर फरवरी 2018 के बीच) का बोझ पड़ेगा। महंगाई भत्ता या महंगाई राहत पिछले 12 महीने के उपभोक्ता मूल्य सूचकांक (औद्योगिक श्रमिक) के औसत के आधार पर निकाला जाता है।  15 आईआईटी को डिग्री देने का अधिकार  पीपीपी मोड पर गठित 15 आईआईटी को कैबिनेट ने डिग्री देने का अधिकार दे दिया गया है। केंद्रीय मंत्रिमंडल ने इस आशय के बिल को मंजूरी दे दी और उन्हें राष्ट्रीय महत्व का संस्थान करार दिया।   
एयर इंडिया के बाद अब निजी क्षेत्र की फ्लाईट स्पाइस जेट ने भी महिलाओं के लिए आरक्षित सीटें करने का फैसला किया है। बजट एयरलाईन का कहना है कि महिला को यह सुविधा महिला दिवस यानि 8 मार्च से दी जायेगी। एयरलाईन ने कहा कि बुधवार महिला दिवस के दिन बोईं 737 और क्यूं-400एस में अकेले सफर करने वाली महिलाओं को आरक्षित सीटों की सुविधा दी जायेगी।
मोबाइल सेवाओं की गुणवत्ता जांचने के लिए टेलीकॉम नियामक ट्राई ने ‘ऑपरेटर-असिस्टेड’ ड्राइव टेस्ट शुरू किए हैं। ‘ऑपरेटर-असिस्टेड’ ड्राइव टेस्ट ट्राई के स्वतंत्र ड्राइव टेस्ट से भिन्न हैं क्योंकि ये टेस्ट टेलीकॉम सेवा प्रदाता कंपनियों के साथ मिलकर किए जाते हैं। यह टेस्ट रियल टाइम डाटा को ग्रहण करता है ताकि विभिन्न शहरों में कॉल ड्रॉप और आवाज की गुणवत्ता के स्तर पर नजर रखी जा सके।  ट्राई के चेयरमैन आरएस शर्मा ने बताया कि ऑपरेटर-असिस्टेड ड्राइव टेस्ट ट्राई के सभी पांच क्षेत्रों में शुरू किए जा चुके हैं और इनके तहत कई शहर आते हैं। ये मथुरा (यूपी-पश्चिमी क्षेत्र), जैसलमेर (राजस्थान), उज्जैन (मध्य प्रदेश) और मंगलौर (कर्नाटक) सहित अन्य शहरों में शुरू हो चुके हैं। ट्राई के शिड्यूल के मुताबिक, कल्याण, नोएडा, जम्मू, गुवाहाटी-दिसपुर, मैसूर, हैदराबाद, राजकोट, भोपाल और झांसी समेत अन्य जगहों पर ये टेस्ट या तो हो रहे हैं या आने वाले सप्ताहों में किए जाने हैं। इन टेस्ट में टेलीकॉम कंपनियों के उपकरण और लागत शामिल है। पूरी प्रक्रिया की निगरानी ट्राई कर रहा है।  पिछले साल ट्राई ने अमृतसर में अगस्त-सितंबर में और दिल्ली, हैदराबाद, भोपाल, चंडीगढ़, मुंबई, लखनऊ, कानपुर, अहमदाबाद, रांची, दार्जिलिंग, सिक्किम और त्रिवेंद्रम में मई-जून में स्वतंत्र ड्राइव टेस्ट किए थे। ड्राइव टेस्ट (स्वतंत्र या ऑपरेटर-असिस्टेड) में विभिन्न गुणवत्ता मानकों पर नेटवर्क के प्रदर्शन का आकलन किया जाता है। इसमें कॉल सेट-अप सक्सेस रेट, कॉल ड्रॉप, ब्लॉक्ड कॉल्स और रेडियो फ्रीक्वेंसी कवरेज शामिल है। रिलायंस जियो और एयरटेल के बीच पॉइंट्स ऑफ इंटरकनेक्ट को लेकर चल रही कलह पर शर्मा ने कहा कि नियामक स्थिति पर निगरानी रखना जारी रखेगा।
राष्ट्रीय राजधानी में मंगलवार को देश के पहले एकीकृत हेलीपोर्ट का उद्घाटन किया गया है। इस मौके पर नागर विमानन मंत्री ए. गजपति राजू ने कहा कि दक्षिण एशिया में यह अपनी तरह की पहली सुविधा है। पवन हंस लिमिटेड द्वारा बनाए गए हेलीपोर्ट में 150 यात्रियों की क्षमता वाला एक टर्मिनल भवन, 16 हेलीकॉप्टर की पार्किंग क्षमता वाले चार हैंगर और नौ पार्किंग स्थल हैं। उत्तर दिल्ली के रोहिणी इलाके में स्थित हेलीपोर्ट के उद्घाटन के बाद राजू ने कहा, ‘दक्षिण एशिया में यह अपनी तरह की पहली सुविधा है जिसे यहां पवन हंस लिमिटेड ने बनाया है।’ हेलीपोर्ट में पवन हंस के बेड़े में शामिल हेलीकॉप्टर की मरम्मत, देखरेख के साथ ही दूसरी कंपनियों के हेलीकॉप्टरों के देखरेख की सुविधा भी है। मंत्री ने कहा कि देश में हेलीकॉप्टर और कार्गो सेवा को उच्च स्तर पर ले जाने के लिए लिए प्रशिक्षण (कौशल विकास में प्रशिक्षण) की जरूरत है। जनवरी में देश में घरेलू हवाई यातायात 25 फीसदी से ज्यादा था। 
सुप्रीम कोर्ट ने कहा है कि फ्लैट खरीदने वाले निवेशक अपना एक समूह बनाकर बिल्डर के खिलाफ सीधे तौर पर राष्ट्रीय उपभोक्ता आयोग का रुख कर सकते हैं। शीर्ष अदालत ने कहा है कि यह निवेशकों का अधिकार है। वे सामूहिक रूप से अपनी शिकायतें उठा सकते हैं। सुप्रीम कोर्ट का यह फैसला निवेशकों के लिए बेहद राहत भरा है। सुप्रीम कोर्ट ने आम्रपाली बिल्डर की उस याचिका को खारिज कर दिया है जिसमें निवेशकों द्वारा एसोसिएशन बनाकर सीधे राष्ट्रीय उपभोक्ता आयोग जाने को चुनौती दी गई थी। आम्रपाली का कहना था कि निवेशक सीधे राष्ट्र्रीय उपभोक्ता आयोग नहीं जा सकते हैं। उन्हें पहले राज्य उपभोक्ता अदालत का दरवाजा खटखटाना चाहिए था। 
केंद्रीय वित्त मंत्री अरुण जेटली ने एक जुलाई से वस्तु एवं सेवा कर (जीएसटी) लागू होने की उम्मीद जताते हुए बुधवार को कहा कि यह एक सबसे बड़े एकीकृत बाजार का निर्माण करेगा और इसके कारण सामान सस्ते होंगे तथा कर चोरी कठिन हो जाएगी। 23वें राष्ट्रमंडल ऑडीटर जनरल सम्मेलन में जेटली ने कहा कि भारत में कर अनुपालन का स्तर काफी कम है और सरकार ने नकदी का उपयोग घटाने के लिए नोटबंदी की, क्योंकि नकदी के अधिक उपयोग से कर चोरी तथा आतंक के फाइनेंसिंग को बढ़ावा मिलता है। उन्होंने कहा कि सरकार के सुधारात्मक कदमों से भारत की विकास दर 7-8 फीसदी तक रखने और सबसे तेज विकास दर वाली प्रमुख अर्थव्यवस्था बनी रहने में मदद मिल सकती है, लेकिन अस्थिर तेल कीमतें, निजी निवेश में तेजी लाने और सरकारी बैंकों के स्वास्थ्य को लेकर चुनौती की स्थिति बनी हुई है। जीएसटी पर उन्होंने कहा कि इससे वस्तु एवं सेवाओं की निर्बाध आपूर्ति सुनिश्चित होगी, वहीं मजबूत आईटी संरचना के कारण कर चोरी कठिन हो जाएगी। उन्होंने कहा कि जीएसटी लागू करने से कर वसूली बढ़ेगी, कर के ऊपर कर नहीं लगेगा, जिससे वस्तु और सेवाएं थोड़ी सस्ती हो जाएंगी। केंद्रीय मंत्रिमंडल ने इसी सप्ताह चार सहायक जीएसटी विधेयकों को मंजूरी दे दी, जो संसद में चालू सत्र में ही पेश कर दिया जाएगा। उन्होंने कहा कि संसद से पारित हो जाने के बाद हम इसे इस साल के मध्य तक लागू करने की उम्मीद करते हैं।
मुख्य आर्थिक सलाहकार अरविंद सुब्रमण्यन का कहना है कि भारत की आर्थिक और राजनीतिक प्रणालियों में नपे-तुले हस्तक्षेप की परिपक्वता का अभाव है। इस वजह से अक्सर प्रतिबंध और अंकुश की कार्रवाई देखने को मिलती है।
आपका पीएफ अकाउंट अब घर बनाने का सपना पूरा कर सकता है। केंद्र सरकार इसके लिए ईपीएफओ एक्ट में बड़ा बदलाव करने जा रही है। जानकारी के मुताबिक घर खरीदने के लिए अब ईपीएफ से 90 फीसदी तक पैसा निकाल सकेंगे। घर खरीदने में डाउनपेमेेंट के लिए ईपीएफओ प्रॉविडेंट फंड से 90 फीसदी रकम निकालने की अनुमति दे सकता है। सरकार इसके लिए कर्मचारी भविष्य निधि (ईपीएफ) स्कीम में संशोधन करेगी। इससे ईपीएफओ के लगभग 4 करोड़ सदस्यों को फायदा होगा। इस संशोधन से ईपीएफओ के सब्सक्राइवर अपने ईपीएफ अकाउंट का इस्तेमाल मकान के लिए गए लोन की ईएमआई देने में कर सकेंगे। ईपीएफ के प्रस्तावित प्रावधानों के मुताबिक इस सुविधा का लाभ उठाने के लिए सब्सक्राइवरों को एक को-ऑपरेटिव सोसाइटी बनानी होगी, जिसमें कम से दस सदस्य होने चाहिए। श्रम मंत्री बंडारू दत्तात्रेय ने राज्यसभा में एक लिखित जवाब में बताया कि सरकार ने ईपीएफ स्कीम, 1952 में संशोधन का फैसला किया है। दत्तात्रेय ने बताया कि दस सदस्यों वाली को-ऑपरेटिव या हाउसिंग सोसाइटी के ईपीएफ सदस्य मकान या फ्लैट खरीदने के समय या रहने वाले मकान की मरम्मत या साइट अधिग्रहण के समय डाउनपेमेंट के लिए पीएफ की 90 फीसदी रकम निकाल सकते हैं। 
अगर आपका भारतीय स्टेट बैंक (एसबीआई) में बचत खाता है तो अगले एक अप्रैल से कुछ सेवाओं के लिए शुल्क या ज्यादा शुल्क चुकाने के लिए तैयार रहिये। यही नहीं, यदि खाते में न्यूनतम शेष राशि नहीं है तो भी जुर्माना लिया जाएगा। बैंक ने ग्रामीण इलाकों में हर महीने 1,000 रुपये का औसत शेष, अर्द्ध शहरी इलाकों में 2,000 रुपये, शहरी इलाकों में 3,000 रुपये और मेट्रो शहरों में 5,000 रुपये का न्यूनतम औसत शेष निर्धारित किया है। जन धन खाते, बुनियादी बचत खाते या किसी विशेष योजना के तहत खुलवाये गए खातों को शुल्क से अलग रखा गया है।
काफी पहले से मोबाइल फोन रखने वाले ग्राहकों की तरफ से आधार नंबर आधारित अपनी विस्तृत जानकारी देने पर टेलीकॉम कंपनियां उन्हें इंसेंटिव दे सकती है। इस प्रकार के प्रस्ताव की तैयारी भारतीय दूरसंचार नियामक प्राधिकरण (ट्राई) कर रहा है जिसे जल्द ही दूरसंचार विभाग के पास भेजा जा सकता है। मोबाइल फोन के लिए नए सिम लेने वाले ग्राहक जिनके पास आधार नंबर हैं, वे आधार नंबर आधारित अपनी जानकारी दे रहे हैं। इसकी शुरुआत पिछले साल हो चुकी है। ट्राई सूत्रों के मुताबिक ट्राई का मकसद देश के सभी मोबाइल फोनधारकों की आधार आधारित जानकारी हासिल करना है। ट्राई का मानना है कि बिना किसी फायदे के पुराने फोनधारक आधार नंबर आधारित अपनी जानकारी मोबाइल सेवा प्रदाता कंपनी को नहीं देंगे। 
भुगतान के डिजिटल तरीकों को बढ़ावा देने के लिए सरकार तो सक्रिय है ही, अब बैकों ने ऐसे कदम उठाना शुरू कर दिए हैं कि लोग खुद ब खुद ऐसा करने लगेंगे। जी हां, निजी और सार्वजनिक क्षेत्र के बैंकों ने ब्रांच में मिल रही सेवाओं पर शुल्क में बढ़ोतरी करना शुरू कर दिया है। निजी क्षेत्र के एचडीएफसी बैंक, एक्सिस बैंक, आईसीआईसीआई बैंक और सार्वजनिक क्षेत्र के ओरियंटल बैंक ऑफ कॉमर्स ने बुधवार से शुल्क की संशोधित दरें लागू कर दी हैं। कुछ बैंक पहले से ही शुल्क बढ़ा चुके हैं तो कुछ अलगे अप्रैल से ऐसा करने को सोच रहे हैं।
ब्रिक्स के देश अपने आप को आर्थिक शक्ति के रूप में स्थापित कर रहे हैं। प्रसिद्ध भारतीय बैंकर और न्यू डेवलपमेंट बैंक (एनडीबी) के प्रमुख केवी कामत ने ब्रिक्स देशों के संगठन एनडीबी में आपसी तालमेल मजबूत होने की उम्मीद जताते हुए यह बात कही। इस साल सितंबर में चीन के दक्षिणपूर्वी तटीय शहर शियामेन में ब्रिक्स का नौंवा वार्षिक सम्मेलन होने वाला है। कामत ने इसका जिक्र करते हुए शिन्हुआ से कहा, इस सम्मेलन से लोगों को मालूम होगा कि अभी ब्रिक्स देश कहां खड़े हैं, उनका एजेंडा क्या है और आपसी तालमेल के साथ काम करके हम किस तरह लाभान्वित हो सकते हैं। यह सम्मेलन ऐसे समय में हो रहा है जब आप देख रहे हैं कि पांचों देश आर्थिक शक्ति की तरह स्थापित हो रहे हैं। उन्होंने कहा कि इस साल एनडीबी में चीन की अध्यक्षता में ब्रिक्स देशों ब्राजील, रूस, भारत, चीन और दक्षिण अफ्रीका का आपसी तालमेल मजबूत होगा। चीन की सरकार एनडीबी के लिए काफी मददगार रही है और काफी कम समय में बैंक को स्थापित करने तथा परिचालन शुरू करने में सक्षम बनाने में सहयोगी रही है। ये सब चीन के समर्थन और मार्गदर्शन के बिना संभव नहीं हो पाता।
देश में 50 रिटेल स्टोर खोलने के बाद वेजिटेबल मार्ट ने अब नेशनल कैपिटल रीजन (एनसीआर) में कदम रख दिया है। कंपनी ने एनसीआर में अपना पहला स्टोर गाजियाबाद के इंद्रापुरम में  खोला है। कंपनी की भविष्य में नोएडा, गुडग़ांव, फरीदाबाद के साथ ही जयपुर, आगरा जैसे स्थानों पर इस तरह के वेजिटेबल मार्ट खोलने की योजना है।
18 लाख तक की सालाना आय वालों को पहला घर खरीदने पर केंद्र सरकार की तरफ से होम लोन पर सब्सिडी के जरिए फायदा मिलेगा। केंद्र सरकार ने पीएम आवास योजना के तहत घर लेने वालो के लिए नए स्लैब की घोषणा की है।  31 दिसंबर को पीएम ने की थी घोषणा नए साल की पूर्व संध्या पर प्रधानमंत्री नरेंद्र मोदी ने राष्ट्र के नाम अपने संबोधन में पीएम आवास योजना के बारे में घोषणा की थी। पीएम ने तब इसमें केवल 6 लाख रुपये की सालाना आय वालों को इस योजना में शामिल किया था। 
2017 में पेश होने वाला आम बजट काफी मायनों में खास होगा। ऐसा पहली बार होगा जब बजट पेश करने की तारीख में बदलाव किया जा रहा है। नोटबंदी के बाद वित्तमंत्री अरुण जेटली जो बजट पेश करेंगे, उसमें रेल बजट को भी शामिल किया जाएगा। इस बार टैक्सपेयर की उम्मीद है कि उनके लिए यह बजट काफी खास होगा, क्योंकि इसमें सरकार उनके लिए काफी लिमिट बढ़ा सकती है। हम आज आपको बताने जा रहे हैं कि क्या कुछ बजट में आपके लिए कुछ खास हो सकता हैः- 1.बढ़ सकता है इनकम टैक्स लिमिट का दायरा जेटली इस बार के बजट में इनकम टैक्स की लिमिट को बढ़ा सकते हैं। अभी यह लिमिट 2.5 लाख रुपये है, जिसको 3.5 लाख रुपये तक किया जा सकता है। हालांकि ऊपर की लिमिट में सरकार कोई बदलाव नहीं करेगी और यह ज्यों की त्यों रह सकती है। सरकार का लक्ष्य ज्यादा कमाई करने वालों पर नकेल कसे रहने का है। नोटबंदी के बाद वैसे भी काफी लोगों का काला धन बाहर आ गया है। 2.सेक्शन 80सी का बढ़ेगा दायरा टैक्स बचाने के लिए ज्यादातर लोग इनकम टैक्स के सेक्शन 80सी के अंतर्गत अपना इन्वेस्टमेंट करते हैं। इससे लोग 1.5 लाख रुपये तक बचा सकते हैं। अब सरकार बजट में 50 हजार रुपये की बढ़ोतरी कर सकती है, जिससे यह सीमा 2 लाख रुपये तक हो जाएगी। अभी ज्यादातर लोग ईएलएसएस और एनपीएस में अपना निवेश करते हैं। सरकार 2 लाख की सीमा ईएलएसएस स्कीम के लिए करेगी, ताकि इक्विटी मार्केट को बढ़ावा दिया जा सके। 3.एनपीएस में बढ़ सकती है सीमा नेशनल पेंशन सिस्टम में ज्यादातर केंद्रीय कर्मचारी अपना पैसा इन्वेस्टमेंट करते हैं। इसमें इनकम टैक्स एक्ट के सेक्शन 80सीसीडी(2) के तहत रियायत मिलती है। अब सरकार इसमें लिमिट को 50 हजार रुपये से बढ़ाकर के एक लाख रुपये की बजट में घोषणा कर सकती है।  
ग्रैच्युटी की सीमा 10 से 20 लाख करने के फैसले पर आज मंजूरी मिल सकती है। केंद्रीय कैबिनेट की आज होने वाली बैठक में सरकार इस बात का फैसला कर सकती है। यह विधानसभा चुनावों में भाजपा को मिली जीत के बाद पहली बैठक है। इससे पहले केंद्रीय भविष्य निधि संगठन (ईपीएफओ) ने 1 मार्च को इस प्रस्ताव पर अपनी मंजूरी दी थी।  लोगों को मिलेगा डबल फायदा ईपीएफओ ने सरकार को दो प्रस्ताव दिए थे, जिनमें से सरकार ने एक प्रस्ताव पर अपनी सहमति जता दी थी। अब पांच साल किसी संस्थान में नौकरी करने के बाद ग्रैच्युटी 10 लाख रुपये बढ़कर मिलेगी। इसके लिए सरकार ने केंद्रीय भविष्य निधि संगठन (ईपीएफओ) के इस प्रस्ताव पर अपनी सहमति दे दी है। इससे लोगों को डबल फायदा मिलेगा। पहला तो यह कि किसी भी जगह पर नौकरी करने वाले व्यक्ति को ज्यादा ग्रैच्युटी मिलेगी। इसके साथ ही इस पर किसी प्रकार का कोई टैक्स नहीं देना पड़ेगा। 
आभूषण खरीदने की सोच रहे हैं तो यही सही मौका है। जल्द आभूषण खरीदना महंगा हो जाएगा। आगामी एक अप्रैल से दो लाख रुपये से अधिक के आभूषणों की खरीद पर एक प्रतिशत का स्रोत पर कर यानी टीसीएस देना होगा। अभी तक इसकी मौजूदा सीमा पांच लाख रुपये है। वित्त विधेयक 2017 पारित होने के बाद आभूषण भी सामान्य वस्तुओं की श्रेणी में आ जाएंगे जिनपर दो लाख रुपये से अधिक की खरीद पर एक प्रतिशत टीसीएस देना होता है। इस विधेयक में टीसीएस के लिए पांच लाख रुपये से अधिक के आभूषणों की खरीद की सीमा को समाप्त करने का प्रस्ताव है। इसकी वजह यह है कि 2017-18 के बजट में तीन लाख रुपये से अधिक के नकद सौदों पर प्रतिबंध लगा दिया गया है। इसके उल्लंघन में नकदी स्वीकार करने वाले व्यक्ति पर उतनी ही राशि का जुर्माना लगाने का प्रावधान है। चूंकि आभूषणों की खरीद के लिए कोई विशेष प्रावधान नहीं है ऐसे में अब इसे सामान्य उत्पादों के साथ मिला दिया गया है। इन वस्तुओं पर एक बार में दो लाख रुपये से अधिक की खरीद पर एक प्रतिशत का टीसीएस लगता है।
आयकर विभाग के अधिकारियों द्वारा तैयार एक विश्लेषण रिपोर्ट की मानें तो नोटबंदी के बाद सहकारी बैंक के खाते में गंभीर गड़बड़ी पकड़ी गई है। आयकर विभाग ने बैंकिंग क्षेत्र के नियामक भारतीय रिजर्व बैंक को इस बारे में पत्र लिखकर कई सहकारी बैंकों के खातों में करोड़ों रुपये के कथित अवैध लेनदेन के बारे में जानकारी दी है। विभाग द्वारा तैयार एक विश्लेषण रिपोर्ट में मुंबई और पुणे के दो मामलों का जिक्र किया गया है, जिनमें दो बैंकों में चलन से हटाए गए 500 और 1,000 के पुराने नोटों में 113 करोड़ रुपये की अतिरिक्त राशि सामने आई। इसकी जानकारी बैंकिंग क्षेत्र के नियामक को दे दी गई है। रिपोर्ट  के अनुसार, पुणे के बैंक ने रिजर्व बैंक को 242 करोड़ रुपये के नोट होने की जानकारी दी, जबकि उसके पास वास्तव में 141 करोड़ रुपये ही थे। यानी इस सहकारी बैंक ने 23 दिसंबर 2016 के उसके पास 101.70 करोड़ रुपये के अतिरिक्त  पुराने नोट होने की जानकारी दी। मुंबई में इसी तरह के एक मामले में बैंक ने 11.89 करोड़ रुपये की अतिरिक्त राशि होने की जानकारी दी थी। आयकर विभाग के अधिकारियों ने नोटबंदी के बाद पिछले साल इन दोनों बैंकों का सर्वेक्षण किया था। इस दौरान उन्हें चलन से बाहर किये गये नोटों, जिसे बैंकिंग भाषा में स्पेसिफाइड बैंक नोट (एसबीएन) कहा जाता है, की इन बैंकों में उपलब्धता और  रिजर्व बैंक को दी गई जानकारी में गंभीर अंतर नजर आया। 
नोटबंदी के बाद भारतीय बाजार पर चौतरफा मार पड़ी है और अब विश्व बैंक ने भी ये महसूस किया है। विश्व बैंक ने वित्त वर्ष 2016-17 के लिए भारत की विकास दर का अनुमान 7.6 प्रतिशत से घटाकर 7 प्रतिशत कर दिया है। बुधवार को जारी विश्व बैंक की ताजा रिपोर्ट में हालांकि आगामी वर्षों के दौरान 7.6 फीसदी और 7.8 फीसदी की रफ्तार से भारत की तरक्की का अनुमान लगाया गया है। विश्व बैंक की रिपोर्ट के मुताबिक, सरकार द्वारा बड़ी मात्रा में अचानक बड़े नोटों का चलन बंद कर नए नोट लाने के फैसले के कारण 2016 में भारत की विकास दर धीमी पड़ी है। नवंबर में नोटबंदी के बाद अपनी पहली रिपोर्ट में विश्व बैंक ने कहा, ‘31 मार्च 2017 को समाप्त वित्त वर्ष तक तेल की घटती कीमत और बेहतर कृषि उत्पादन की बदौलत ही भारत की विकास दर 7 फीसदी की मजबूत स्थिति में रहेगी और नोटबंदी का इस पर मामूली असर रहेगा।’ 
करप्शन केस में फंसे सैमसंग के मालिक ली जे योंग पर अब धोखाधड़ी और गबन के आरोप में भी मुकदमा चलेगा। हाल में पुलिस द्वारा उनको गिरफ्तार किया गया था। साउथ कोरिया के स्पेशल अभियोजन अधिकारी ने इस बात की पुष्टि की है।  
उद्योगपति विजय माल्या ने सोमवार को सुप्रीम कोर्ट के समक्ष यह सवाल उठाया है कि बैंकों के समूह द्वारा दायर अवमानना के मामले को एक पीठ से दूसरे पीठ को क्यों ट्रांसफर किया गया। माल्या ने कहा कि पुरानी पीठ अब भी मौजूद है, ऐसे में इसे क्यों ट्रांसफर किया गया। माल्या की ओर से पेश वरिष्ठ वकील सीएस वैधनाथन ने न्यायमूर्ति आदर्श कुमार गोयल और न्यायमूर्ति यूयू ललित की पीठ के समक्ष कहा कि पुरानी पीठ अब भी मौजूद है और उस पीठ के समक्ष कई बार सुनवाई हो चुकी है। उन्होंने सवाल किया कि ऐसे में मामले को नई पीठ के पास भेजने का आखिर क्या कारण है। गौरतलब है कि बैंकों के समूह द्वारा अवमानना का मामला ही नहीं बल्कि माल्या से 9400 करोड़ रुपये के बकाये से संबंधित मामले की सुनवाई अब तक न्यायमूर्ति कूरियन जोसफ और न्यायमूर्ति रोहिंग्टन फली नरीमन की पीठ कर रही थी। माल्या के वकील की आपत्ति पर न्यायमूर्ति आदर्श कुमार गोयल की अध्यक्षता वाली पीठ ने कहा कि इस पीठ के पास भेजने का कोई कारण रहा होगा। हालांकि पीठ ने सुनवाई तीन मार्च तक के लिए टालते हुए कहा कि हम पता लगाने की कोशिश करेंगे कि आखिर याचिका को हमारे पास लगाने का क्या कारण है।  
पेटीएम का बहुप्रतीक्षित पेमेंट्स बैंक जल्द ही पूरे देश में शुरू होने जा रहा है। पूरे देश में इसका शुरुआती टर्नओवर एक हजार करोड़ रुपये का होगा। देश भर में 165 बैंक शाखाएं होंगी। एक शाखा अलीगढ़ शहर में भी होगी। बैंक में सेविंग, करंट एकाउंट, आरडी और एफडी भी होगी। पेटीएम के 15 करोड़ ग्राहकों में से दो करोड़ ग्राहक पेमेंट्स बैंक की सेवाओं के लिए आवेदन कर चुके हैं। खास बात ये है कि ये बैंक किसी को सीधे लोन की रकम नहीं देगा, बल्कि उसकी जरूरत का सामान खरीद कर देगा। जिससे लोन के नाम पर रकम लेकर उसका दुरुपयोग नहीं होगा और ग्राहक के साथ बैंक की देयता बहुत कम होगी। इसलिए इसका नाम पेंमेट्स बैंक रखा गया है। आम ग्राहक केवाईसी देकर खाता खोलने के बाद इस बैंक में एक लाख का लेनदेन कर सकेगा और जिसके पास टिन नंबर है वह दस लाख रुपये का लेनदेन कर पाएगा। हालांकि इस लिमिट को एक से 10 लाख और 10 लाख से एक करोड़ तक कराने की कवायद जारी है। जल्द ही रिजर्व बैंक ऑफ इंडिया इसका फैसला करेगा। अभी आरबीआई इसके स्ट्रक्चर, कर्मियों की उपलब्धता की मानीटरिंग कर रहा है। इसके पूरा होते ही नई लिमिट लागू हो जाएगी जिससे ग्राहकों को बड़ी रकम का लेनदेन करने सुविधा मिल जाएगी। 
अपना स्‍वयं का घर हर व्‍यक्ति की जिंदगी का सबसे बड़ा सपना होता है। प्रॉपर्टी की आसमान छूती कीमतों की वजह से बहुत से लोग अपना यह सपना पूरा करने में असमर्थ हैं और किराये के मकान में रहने को मजबूर हैं। दिल्‍ली, मुंबई, बेंगलुरु जैसे महानगरों में यह समस्‍या और भी गंभीर है। शहरों में 46.7 प्रतिशत आबादी आज भी किराये के मकान में रह रही है। इस समस्‍या से निपटने के लिए भारत सरकार ने कई अहम और मददगार कदम उठाए हैं। रियल एस्‍टेट सेक्‍टर के विशेषज्ञ मौजूदा समय को घर खरीदने के लिए सबसे सुनहरा समय बता रहे हैं, इसके पीछे कुछ ठोस कारण भी हैं। वीवीआईपी ग्रुप के एजीएम संदीप गुप्‍ता के मुताबिक प्रधानमंत्री नरेंद्र मोदी ने 25 जून 2015 को प्रधानमंत्री आवास योजना का शुभारंभ किया है। जिसके तहत अगले सात सालों में 2 करोड़ अफोर्डेबल हाउस बनाए जाने हैं। सरकारी संस्‍थाओं के साथ ही साथ निजी डेवलेपर्स भी अफोर्डेबल हाउसिंग को लेकर उत्‍साहित हैं।
ईपीएफओ के 50 लाख पेंशनरों को सरकार ने राहत दी है। नोटबंदी की वजह से बैंकों में आ रही दिक्कतों की वजह से अब वे 15 जनवरी तक अपना लाइफ सर्टिफिकेट जमा कर सकेंगे। कर्मचारी भविष्य निधि संगठन यानी ईपीएफओ ने अपने 120 फील्ड दफ्तरों को निर्देश दिया है कि पेंशनरों की ओर से लाइफ सर्टिफिकेट जमा करने की तारीख 15 जनवरी, 2017 तक तक बढ़ा दी जाए।
अमेरिका ने भारत को अपना ‘अहम रक्षा भागीदार’मानते हुए अपने निर्यात नियंत्रण कानूनों में महत्वपूर्ण बदलाव किए हैं। इन बदलावों से भारत के रक्षा उपक्रमों को फायदा मिलेगा। प्रौद्योगिकी व हथियारों का आसानी से होने वाला हस्तांतरण भारत के हित में होगा। इसके साथ ही अमेरिकी वाणिज्य मंत्रालय के नियंत्रण वाले सैन्य सामानों की आयातक कंपनियों को भी एक तरह से मंजूरी मिल गई है, जिसमें बड़े हथियार शामिल हैं। माना जा रहा है कि अब इस बात की संभावना बहुत कम रह गई है कि भारत को किसी सैन्य उत्पाद की आयात के लिए लाइसेंस से इंकार किया जाए। नया नियम एक प्रकार से भारतीय कंपनियों को ऐसे आयातों की पूर्व स्वीकृति देता है। भारत अमेरिका बिजनस काउंसिल (एसआईबीसी) के अध्यक्ष मुकेश अघी ने कहा कि - ‘मैं अमेरिका द्वारा भारत को मुख्य रक्षा सहयोगी का दर्जा दिए जाने पर बहुत प्रसन्न हूं। भारत को यह हैसियत मिलने का हम लंबे समय से समर्थन कर रहे थे। अब भारत की इस पहचान पर अमेरिकी कानून की मुहर भी लग गई है।’
देश की सबसे बड़ी देनदाता स्टेट बैंक ऑफ इंडिया ने मंगलवार को अपने कर्मचारियों के लिए ‘वर्क फ्रॉम होम’ की सुविधा की शुरुआत कर दी। बैंक के बोर्ड ने हाल ही में कर्मचारियों के लिए ‘वर्क फ्रॉम होम’ योजना को मंजूरी दे दी। 
बाजार में आई स्थिरता के चलते सोमवार को सेंसेक्स एक बेहतर उछाल के साथ खुला। 30 शेयरों वाला बीएसई सूचकांक 196 अंक चढ़कर 29,028 के स्तर पर खुला। वहीं 50 शेयरों वाला प्रमुख सूचकांक, निफ्टी में भी तेजी दर्ज हुई है। निफ्टी 58 अंक चढ़कर 8955 के स्तर पर खुला। मार्केट में काफी समय बाद जान फिर से देखी गई है। क्योंकि करीब 662 शेयरों में बढ़त आई है, जबकि 177 शेयर गिरावट के साथ खुले। वहीं 44 शेयर पिछले स्तर पर ही रहे। कोल इंडिया और भारती एयरटेल के शेयरों से सेंसेक्स और निफ्टी में बढ़िया उछाल मारी है, जबकि आईटी स्टोक इंफोसिस और टीसीएस दबाव के चलते लिस्ट में सबसे नीचे रहे।
आईसीआईसीआई के एटीएम से नकली नोट निकलने की संभावना से इंकार करते हुए बैंक ने सोमवार को हरियाणा के रोहतक में हुई घटना पर जांच का आदेश दे दिया। रोहतक में एक ग्राहक को आईसीआईसीआई एटीएम से ‘चिल्ड्रेन बैंक ऑफ इंडिया’ लिखे हुए 2,000 रुपये के नोट मिलने की घटना सामने आई थी। इसके अलावा कुछ अन्य नोटों पर ‘एक कदम स्वच्छता की ओर’ व ‘भारतीय मनोरंजन बैंक’ लिखा हुआ था। आईसीआईसीआई बैंक के प्रवक्ता ने कहा कि बैंक ने नोट छांटने वाली अत्याधुनिक मशीनें लगाई हुई हैं, जो हर दिन लाखों नोटों की गुणवत्ता की जांच करती हैं। अगर कोई नोट ऐसी किसी भी मशीन में जांच के दौरान रिजर्व बैंक के सुरक्षा मानकों पर खरा नहीं उतरता है, तो उस नोट की फिर से अनुभवी बैंक अधिकारियों द्वारा हाथ से जांच की जाती है। अगर कोई जाली नोट मिलता है तो उसे अलग कर दिया जाता है और स्थानीय पुलिस को इसकी सूचना दी जाती है। लिहाजा बैंक के एटीएम से नकली नोट निकलना संभव नहीं है। प्रवक्ता ने आगे कहा कि हम रोहतक में हुई घटना की जांच कर रहे हैं। 
सरकार साइबर सुरक्षा तंत्र को और मजबूत बनाने के लिए नए नियम बनाने जा रही है। इन नियमों के तहत सभी आईटी कंपनियों में साइबर सुरक्षा अधिकारी रखना अनिवार्य होगा। सरकार देश की बैंकिंग प्रणाली, बिजली प्रणाली की साइबर सुरक्षा में किसी प्रकार की कोई चूक नहीं चाहती है। केंद्रीय सूचना प्रौद्योगिकी व कानून मंत्री रवि शंकर प्रसाद ने कहा है कि भारत में साइबर सुरक्षा तंत्र सुरक्षित है। उन्होंने कहा कि वह देश को भरोसा दिलाना चाहते हैं कि हमारा साइबर सुरक्षा तंत्र अच्छा है और उसे और मजबूत करने के लिए कई कदम उठाए जा रहे हैं।   कांग्रेस नेता राहुल गांधी के ट्विटर एकाउंट को हैक करने के मामले में मचे बवाल पर उन्होंने कहा कि इस प्रकार की घटनाएं कभी-कभी होती हैं, लेकिन हम इस पर त्वरित कार्रवाई करते हैं। उन्होंने कहा कि राहुल गांधी का ट्विटर एकाउंट हैक करने के मामले में दोषी के खिलाफ कार्रवाई के लिए सभी संभव प्रयास किए जा रहे हैं और सरकार एकाउंट हैकिंग की जांच में पूरा सहयोग करेगी।
श्रम मंत्री बंडारू दत्तात्रेय ने मंगलवार को बताया कि ईपीएफ (कर्मचारी भविष्य निधि) डिपॉजिट पर 8.65 फीसदी ब्याज दर को लेकर वित्त मंत्रालय से सहमति बन गई है। इस मुद्दे पर दोनों मंत्रालयों के बीच किसी भी प्रकार का मतभेद नहीं है। संभावना है कि वित्त मंत्रालय इस बाबत जल्द ही निर्णय ले लेगा। दत्तात्रेय ने बताया कि श्रम मंत्रालय और वित्त मंत्रालय की राय इस बारे में एक जैसी है और ईपीएफ डिपॉजिट पर 8.65 फीसदी ब्याज दर को लेकर दोनों के बीच किसी भी प्रकार का कोई मतभेद नहीं है। इस बारे में सरकार काम कर रही है।  उल्लेखनीय है कि सेंट्रल बोर्ड ऑफ ट्रस्टी (सीबीटी) इस वित्त वर्ष से ईपीएफ डिपॉजिट पर 8.65 फीसदी ब्याज दर को लेकर प्रस्ताव पर मुहर लगा चुका है। मामला अब वित्त मंत्रालय के पास है जिसकी मुहर के बाद सीबीटी का निर्णय अमल में लाया जा सकेगा।
एयरपोर्ट, होटल, ढाबे, स्टेशन अब कोल्ड ड्रिंक्स, चिप्स जैसी वस्तुओं के एवज में अधिक वसूली नहीं कर सकेंगे। कंपनियों को समान गुणवत्ता व मात्रा की सभी वस्तुओं पर सभी जगह एक जैसी एमआरपी ही दर्ज करानी होगी। वर्तमान में कंपनियां समान गुणवत्ता व मात्रा की वस्तुओं पर आम बाजारों, एयरपोर्ट, हाईवे पर स्थित ढाबे, स्टेशनों, लक्जरी होटलों पर अलग-अलग एमआरपी दर्ज कर रही हैं। ऐसा विधिक माप विज्ञान अधिनियम 2011 एवं 2009 का स्पष्ट उल्लंघन है। भारत सरकार की ओर से जारी निर्देशों के अनुसार एक ही क्वालिटी व क्वालिटी वाली उत्पादों के दो अधिकतम खुदरा मूल्य नहीं हो सकते हैं।
11 मार्च से लेकर के 14 मार्च तक बैंकों में चार दिन का अवकाश रहेगा। इस दौरान एटीएम में भी कैश की दिक्कत रह सकती है। अगर हो सके, तो अपने जरूरी बैंकिंग काम अगले दो दिनों में निपटा लें। होली के बाद बैंक सीधे 15 मार्च को खुलेंगे।  इस तरह रहेगी बैंकों में बंदी 11 मार्च को महीने का दूसरा शनिवार है, जिसके कारण बैंकों में छुट्टी रहेगी। इसके बाद 12 मार्च को रविवार है। सोमवार 13 मार्च को होली है, जिसकी  वजह से बैंकों अवकाश रहेगा। कई जगह पर होली मंगलवार को भी खेली जाएगी और इस वजह से 14 मार्च को भी बैंकों में अवकाश रहेगा खासतौर पर यूपी, उत्तराखंड, बिहार जैसे राज्यों में।  एटीएम पर भी पड़ेगा असर इन चार दिनों में बैंकों के बंद होने के कारण एटीएम में भी कैश कम रहने की संभावना है, क्योंकि त्योहार के कारण एटीएम से सर्वाधिक कैश निकासी होती है। इस कारण से एटीएम पर काफी लोड पड़ेगा, लेकिन उतनी जल्दी कैश खत्म हो जाने के बाद लोड नहीं होगा। इसलिए आप पहले से अपने समस्त बैंकिंग काम निपटा लें, जिससे त्योहार के वक्त पैसों की दिक्कत न हो। 
नोटबंदी के 50 दिनों के दौरान खोले गए 2 करोड़ से अधिक बैंक खातों और इनमें जमा हुए 3 से 4 लाख करोड़ रुपयों पर आयकर विभाग की नजरे गढ़ गईं हैं। यह राशि नोटबंदी के बाद 500, 1,000 रुपये के पुराने नोटों में जमा कराई गई। एक वरिष्ठ अधिकारी ने बताया कि आयकर विभाग को इनकी जांच पड़ताल करने को कहा गया है जिसके बाद 3-4 लाख करोड़ रुपये की संदिग्ध टैक्स चोरी वाली राशि जमा कराने वालों को नोटिस भेजे  जाएंगे। नाम न बताने की शर्त पर अधिकारी ने कहा कि हमारे पास अब काफी आंकड़े उपलब्ध हैं। इनके विश्लेषण से पता चलता है कि नोटबंदी के बाद 60 लाख से अधिक बैंक खातों में तीन लाख करोड़ रुपये से अधिक राशि जमा कराई गई। इस दौरान कुल 7.34 लाख करोड़ रुपये की राशि बैंक खातों में जमा कराई गई। उन्होंने बताया कि पूर्वोत्तर राज्यों में विभिन्न बैंक खातों में 10,700 करोड़ रुपये से अधिक राशि जमा कराई गई। आयकर विभाग और प्रवर्तन निदेशालय सहकारी बैंकों में विभिन्न खातों में जमा कराई गई 16,000 करोड़ रुपये से अधिक राशि की भी पड़ताल कर रहे हैं।
घरेलू बाजार में बुधवार को उछाल आई है। 30 शेयरों वाला बीएसई सूचकांक 40 अंकों की उछाल के साथ 29,450.27 के स्तर पर खुला है। वहीं 50 शेयरों वाला निफ्टी भी गिरावट की इस रेस में शामिल है। निफ्टी 11अंकों की गिरावट के साथ 9,112 के स्तर पर खुला हैं। लेकिन रुपया गिरावट का मुंह देखकर खुला है। डॉलर के मुकाबले रुपया 6 पैसे की कमजोरी के साथ 65.10 के स्तर पर खुला है। मंगलवार को जहां बॉम्बे स्टॉक एक्सचेंज का सेंसेक्स 172 अंकों की उछाल के साथ 29409 अंकों पर बंद हुआ। वहीं नेशनल स्टॉक एक्सचेंज का निफ्टी में भी 55 अंकों की बढ़ोत्तरी देखने को मिली और यह  9100.80 पर बंद हुआ।
उत्तर प्रदेश में ग्रेटर नोएडा के पास जेवर में अंतरराष्ट्रीय हवाई अड्डा बनने की दिशा में एक और बाधा दूर हो गई है। केन्द्रीय नागरिक उड्डयन राज्य मंत्री महेश शर्मा ने बताया कि इस प्रतिस्पर्धा से हरियाणा का रोहतक बाहर हो गया है। अब प्रतिस्पर्धा सिर्फ जेवर और भिवाड़ी के बीच बची है। हालांकि मंत्रालय के एक वरिष्ठ अधिकारी ने बताया कि जेवर के मुकाबले भिवाड़ी प्रतिस्पर्धा में कहीं नहीं ठहरता, इसलिए जीत जेवर की ही होगी। क्षेत्रीय हवाई सेवा को बढ़ावा देने वाली नीति की घोषणा के बाद महेश शर्मा ने अमर उजाला से बातचीत में बताया कि राष्ट्रीय राजधानी क्षेत्र (एनसीआर) में दूसरे हवाई अड्डे की आवश्यकता है और हवाई अड्डा निर्माण के लिए ग्रेटर नोएडा के पास जेवर, हरियाणा के रोहतक और राजस्थान के भिवाड़ी का नाम आया था। इस समय रोहतक इस प्रतिस्पर्धा से बाहर हो गया है और अब जेवर और भिवाड़ी के बीच मुकाबला है। 
ऑनलाइन ई-कॉमर्स वेबसाइट अमेजॉन ने एक बार फिर से डिस्काउंट की बरसात की है। इस सेल को ग्रेट इंडियन सेल का नाम दिया गया है। कंपनी की ये सेल 20 जनवरी से शुरू होकर 22 जनवरी तक चलेगी। जो ग्राहक अमेजॉन ऐप से शॉपिंग करेंगे उन्हें एसबीआई डेबिट और क्रेडिट कार्ड से 15 फीसदी का डिस्काउंट मिलेगा। वहीं अगर अमेजॉन वेबसाइट से शोपिंग की जाएगी तो एसबीआई कार्ड से 10 फीसदी का डिस्काउंट मिलेगा। साथ ही कंपनी अपने वॉलेट के साथ भी ऑफर दे रही है इससे शॉपिंग का पेमेंट करने वाले ग्राहकों 15 और 10 फीसदी का डिस्काउंट दिया जा रहा है। 
कैशलेस भुगतान की दिशा में सरकार एक और बड़ा कदम उठाने जा रही है। जल्द ही भुगतान के लिए आधार नंबर आधारित प्रणाली को लांच किया जा रहा है। इस माह के अंत तक या अगले माह के आरंभ में आधार आधारित प्रणाली शुरू हो जाएगी। इस काम को अंजाम देने के लिए निजी व सार्वजनिक दोनों ही क्षेत्रों के बैंकों से बात की जा रही है और कई बैंकों के साथ इस मामले में सहमति भी बन गई है। इलेक्ट्रॉनिकी व सूचना प्रौद्योगिकी मंत्रालय सूत्रों के मुताबिक सार्वजनिक क्षेत्र के चार बड़े बैंक इस प्रणाली के तहत होने वाले भुगतान को लेकर अपनी सेवा देने के लिए तैयार हो गए हैं। डिजिटल भुगतान में तेजी लाने के लिए हाल ही में प्रधानमंत्री नरेंद्र मोदी ने भारत इंटरफेस फॉर मनी (भीम) ऐप लांच किया था। भीम ऐप के जरिए भुगतान करने के लिए मोबाइल फोन का होना जरूरी है। आधार नंबर आधारित प्रणाली के तहत भुगतान के लिए किसी मोबाइल फोन की जरूरत नहीं है। भुगतान बायोमेट्रिक तरीके से होगा और उस प्रणाली पर उंगली रखते ही वह प्रणाली आपके बैंक खाते से जुड़ जाएगी और तय रकम डालकर भुगतान पूरा हो जाएगा। लेकिन इस प्रणाली के तहत वही व्यक्ति भुगतान कर पाएगा जिनका बैंक खाता आधार नंबर से जुड़ा होगा।
सरकार दूसरे घर के लोन पर दो लाख की टैक्स छूट न देने के प्रस्ताव पर कायम है। राजस्व सचिव हसमुख अधिया ने कहा कि दूसरे घर के ऊपर लोन पर ब्याज में दो लाख की टैक्स छूट देने का सवाल ही नहीं उठता है। जो दूसरा घर खरीद सकता है वो टैक्स भी भर सकता है। उन्होंने कहा कि अगर ऐसा कर भी दिया जाए तो इसका दुरुपयोग खूब किया जाएगा। अधिया ने कहा कि सीमित क्षमता को देखते हुए ये जरूरी है कि दूसरे मकान के ब्याज में टैक्स छूट देने के बजाय पहली बार मकान खरीद रहे ग्राहकों तक ही ये रियायत पहुंचे। क्योंकि जो दूसरा घर खरीद रहा है, उसमें रहने के बजाय उससे आमदनी कर रहा है उसे टैक्स छूट देने की क्या जरूरत है? गौरतलब है कि फाइनेंस बिल 2017 में सेक्‍शन 71 के तहत दूसरी प्रॉपर्टी पर दो लाख तक के ब्याज पर रोक लगा दी गयी है।
सरकार ने छोटी बचत योजनाओं पर ब्याज दरों में 10 बेस प्वाइंट्स तक कटौती कर दी है। यह कटौती वित्तीय वर्ष 2016-17 के तीसरे तिमाही, अक्टूबर से दिसंबर तक लागू रहेंगी। सरकार के इस कदम से पब्लिक प्रोविडेंट फंड, किसान विकास यात्रा, सुकन्या समृद्धि अकाउंट में पैसे जमा करने पर कम ब्याज मिलेगा। बता दें कि 100 बेस प्वाइंट्स में 1 प्रतिशत होता है।
ई-कॉमर्स बाजार के 2021 तक 50-55 अरब डॉलर का हो जाने की उम्मीद है। यह बाजार फिलहाल 6-8 अरब डॉलर का है। यह बात रिटेलर्स एसोसिएशन ऑफ इंडिया और बोस्टन कनसल्टिंग ग्रुप की रिपोर्ट में कही गई। रिपोर्ट के मुताबिक, डिजिटल अवसर वाले ऐसे क्षेत्र, जिनमें ई-कॉमर्स का ज्यादा से ज्यादा प्रसार हो सकता है, वे क्षेत्र होंगे- कंज्यूमर इलेक्ट्रॉनिक्स, परिधान, होमवेयर व फर्नीचर, लग्जरी, स्वास्थ्य, एफएमसीजी और खाद्य व ग्रॉसरी। रिपोर्ट में कहा गया कि 2025 तक कंज्यूमर इलेक्ट्रॉनिक्स में ई-कॉमर्स का सर्वाधिक 38-42 फीसदी प्रसार होगा, जो अभी 13-15 फीसदी है। वहीं, खाद्य व ग्रॉसरी में ई-कॉमर्स प्रसार में 1-3 फीसदी की वृद्धि हो सकती है, जो फिलहाल 1 फीसदी से कम है। पिछले तीन सालों में अकेले डिजिटल खरीद 2013 के 3 फीसदी से बढ़कर 2016 में 23 फीसदी हो गई। ग्राहकों पर डिजिटलीकरण का प्रभाव इसी अवधि में 9 फीसदी से बढ़कर 30 फीसदी पर पहुंच गया।  
डिजिटल इंडिया को बढ़ावा देने के लिए कैश निकालने पर भी टैक्स लगा सकती है सरकार। सूत्रों के अनुसार सरकार इस पर विचार कर रही है और अगर इस प्रस्ताव को मंजूरी मिलती है तो इसे 1 फरवरी को पेश होने वाले बजट में जगह मिल सकती है। सरकार बैंक खातों से एक तय सीमा से अधिक कैश निकालने पर यह टैक्स लगा सकती है। सरकार ने पिछले साल नवंबर में नोटबंदी के बाद डिजिटल ट्रांजैक्शंस बढ़ाने के लिए कई उपाय किए हैं। एक अन्य अधिकारी ने बताया, ‘कैश टैक्स पर अभी विमर्श हो रहा है। बजट के साथ इसका ऐलान किए जाने की काफी संभावना है।’गौरतलब है कि कालेधन पर बनी स्पेशल इन्वेस्टिगेशन टीम ने 3 लाख रुपए से ज्यादा के कैश सौदों पर पाबंदी लगाने का सुझाव दिया था। उसने एक आदमी के लिए कैश होल्डिंग की 15 लाख रुपए की सीमा तय करने की भी सिफारिश की थी। पार्थसारथी सोम की अध्यक्षता वाले टैक्स ऐडमिनिस्ट्रेशन रिफॉर्म कमीशन ने भी बैंकिंग ट्रांजैक्शन टैक्स को फिर से लगाने का सुझाव दिया था। उसने कहा था कि सेविंग अकाउंट को छोड़ दें तो ऐसा कोई तरीका नहीं है, जिससे बैंक खातों से निकाले जाने वाली रकम की जानकारी मिल सके। पिछले साल दिसंबर में डिजिटल पेमेंट में 43 प्रतिशत की बढ़ौतरी हुई थी। अब देखना होगा सरकार इसपर क्या फैसला लेती है।
कर्मचारी भविष्य निधि संगठन ने अंशधारकों को आधार संख्या दिए बिना अपने पेंशन खाते से पूर्ण निकासी की अनुमति दे दी है। एक वरिष्ठ अधिकारी ने कहा, 'जो सदस्य कोष की निकासी के लिए दावा फार्म भरते हैं, उन्हें आधार देने की जरूरत नहीं है। इससे पहले के आदेश में आधार को अनिवार्य किया गया था।' जिन अंशधारकों की सेवा 10 साल से कम है, वे 10सी फार्म के जरिए पेंशन खाते में जमा पूरी राशि की निकासी के लिए आवेदन कर सकते हैं। हालांकि, अधिकारी ने कहा कि जो सदस्य फार्म डी के जरिये अपनी पेंशन को नियत करने का दावा करते हैं, उन्हें आधार संख्या देने की आवश्यकता होगी। 
बैंकों की संपत्ति गुणवत्ता और खराब हुई है। सूचीबद्घ वाणिज्यिक बैंकों (एससीबी) का ग्रॉस नन-परफॉर्मिंग एडवांस (जीएनपीए) यानी खराब कर्ज और बढ़कर सितंबर में 9.1 फीसदी हो गया, जो मार्च में 7.8 फीसदी था। यह बात भारतीय रिजर्व बैंक (आरबीआई) ने बृहस्पतिवार को कही। आरबीआई ने फाइनेंसियल स्टैबिलिटी रिपोर्ट (एफएसआर) में कहा कि इसके कारण समग्र तनाव ग्रस्त ऋणों का अनुपात बढ़कर 12.3 फीसदी हो गया है, जो पहले 11.5 फीसदी था। आरबीआई ने यह भी कहा कि तनाव जांच के मुताबिक जीएनपीए और बढ़कर मार्च 2017 में 9.8 फीसदी और मार्च 2018 में 10.1 फीसदी पर पहुंच सकता है। सरकारी बैंकों के लिए आरबीआई ने कहा कि मार्च 2017 तक उनका जीएनपीए बढ़कर 12.5 फीसदी पर और मार्च 2018 तक बढ़कर 12.9 फीसदी पर पहुंच सकता है, जो सितंबर 2016 में 11.8 फीसदी पर पहुंच गया है। नोटबंदी और जीएसटी में अर्थव्यवस्था बदलने की क्षमता मुंबई। आरबीआई ने बृहस्पतिवार को कहा कि नोटबंदी से लोगों को हो रही असुविधा और विकास पर इसके क्षणिक प्रतिकूल प्रभाव के बावजूद जीएसटी और नोटबंदी में अर्थव्यवस्था बदलने की क्षमता है। आरबीआई ने यह भी कहा कि बैंकों की परिसंपत्ति गुणवत्ता में लगातार गिरावट की वजह से जोखिम बढ़े हैं। कहा गया कि हालांकि 2016-17 में कारपोरेट क्षेत्र के वित्तीय प्रदर्शन में सुधार आया है लेकिन अभी भी कम कारोबार का जोखिम बना हुआ है। ये सब बातें रिपोर्ट ऑन ट्रेंड एंड प्रोग्रेस ऑफ बैंकिंग इन इंडिया 2015-16 और वित्तीय स्थिरता रिपोर्ट के 14वें अंक में कही गईं। एमएसएमई को अतिरिक्त संचालन पूंजी दें बैंक नोटबंदी से प्रभावित लघु और मध्यम उद्यमों को राहत देते हुए रिजर्व बैंक ने बृहस्पतिवार को एक अधिसूचना जारी कर कहा कि बैंकों को सलाह दी जाती है कि बोर्ड की मंजूरी के साथ वे एमएसएमई ऋणधारकों को अतिरिक्त कामकाजी पूंजी सीमा प्रदान करने की सुविधा का उपयोग कर सकते हैं। आरबीआई ने कहा कि यह सुविधा 31 मार्च तक के लिए है और उसके बाद अगले मूल्यांकन चक्र में इसे सामान्य कर दिया जाए।
अगर आप देश में किसी भी कमर्शियल या फिर रेजिडेंशियल प्रॉपर्टी को किराये पर लिया हुआ है, तो किराया भरने पर आप हर बार 5 फीसदी कैशबैक पा सकते हैं। इसके लिए आपको कैश के बजाए अपने बैंक अकाउंट से किराये का पेमेंट करना होगा।   देश के कई प्रमुख बैंकों ने इस तरह की सर्विस को एक थर्ड पार्टी कंपनी के साथ मिलकर के शुरू किया है।  किरायेदार के रुप में भरना होगा रजिस्ट्रेशन फॉर्म  एचडीएफसी बैंक के कंट्री हेड, कार्ड पेमेंट डिवीजन पराग राव ने बताया कि दुकानदार और घर में रहने वाले किरायेदार को इसके लिए रेडजिराफ.कॉम साइट पर जाकर के सबसे पहले रजिस्ट्रेशन करना होगा। इस सेवा का लाभ केवल वो ही लोग ले सकते हैं, जिनके पास एसबीआई कार्ड, इंडसइंड बैंक,आईसीआईसीआई बैंक,एचडीएफसी बैंक,कोटक महिंद्रा बैंक और एक्सिस बैंक में अकाउंट होगा। 
चीन की विकास दर 2016 में 6.7 फीसदी रही जो पिछले 26 सालों का निचला स्तर है। नेशनल ब्यूरो ऑफ स्टैटिस्टिक्स द्वारा शुक्रवार को जारी किए गए आंकड़ों से यह जानकारी मिली। वहीं 2015 में चीन की विकास दर सात फीसदी से नीचे उतरते हुए 6.9 फीसदी दर्ज की गई थी। दिसंबर 2016 में समाप्त चौथी तिमाही में चीन की विकास दर 6.8 फीसदी रही, जो तीसरी तिमाही में 6.7 फीसदी थी। अंतरराष्ट्रीय मुद्रा कोष ने हाल में जारी एक पूर्वानुमान में कहा है कि 2017 में चीन की विकास दर और घटकर 6.5 फीसदी रहेगी। ताजा आंकड़े जारी करने वाले संगठन एनबीएस के आयुक्त और नेशनल डेवलपमेंट एंड रिफॉर्म कमीशन के वाइस चेयरमैन निंग जिझे ने कहा कि आईएमएफ के पूर्वानुमान के मुताबिक इस साल चीन दुनिया की सर्वाधिक विकास दर वाली प्रमुख अर्थव्यवस्था रहेगा। आईएमएफ ने भारत के लिए इस साल की विकास दर का अनुमान 7.6 फीसदी से पूरे एक फीसदी घटाते हुए 6.6 फीसदी कर दिया है। इससे एक बार फिर चीन दुनिया की सबसे तेज विकास दर वाली अर्थव्यवस्था बन जाएगा।
सार्वजनिक क्षेत्र की नवरत्न कंपनी नेशनल बिल्डिंग कंस्ट्रक्शन कॉरपोरेशन लिमिटेड (एनबीसीसी) एक बार फिर से सस्ते मकानों (अफोर्डेबल हाउसिंग) की परियोजना शुरू करने वाली है। इसके लिए गाजियाबाद, सहारनपुर, मेरठ, अलवर और रायपुर का चयन किया गया है। इनमें से कुछ शहरों में अगले छह महीने में योजना घोषित कर दी जाएगी। एनबीसीसी के अध्यक्ष एवं प्रबंध निदेशक अनूप कुमार मित्तल ने बताया कि गाजियाबाद में साहिबाबाद के पास कोयल इंक्लेव योजना में कंपनी ने जमीन ली है। वहां करीब 1,000 फ्लैट बनाये जाने हैं। फ्लैट की कीमत क्या होगी, इस सवाल पर उन्होंने बताया कि इस बारे में अभी काम चल रहा है। जब परियोजना की घोषणा की जाएगी उस समय सभी चीजों की जानकारी दी जाएगी। उल्लेखनीय है कि कुछ वर्ष पहले ही एनबीसीसी गाजियाबाद के पास खेकड़ा में अफोर्डेबल हाउस की परियोजना लाई थी, जिसमें महज 1,100 रुपये वर्ग फुट की कीमत पर फ्लैट दिए गए थे। इसे खरीदारों का भारी समर्थन मिला था। लेकिन उसके बाद इस तरह की कोई योजना नहीं आ पाई। अब जबकि केन्द्र सरकार ने सबको आवास दिलवाने का संकल्प व्यक्त किया है तो कंपनी एक बार फिर से सक्रिय हुई है। उन्होंने बताया कि गाजियाबाद के साथ ही मेरठ, सहारनपुर, अलवर और रायपुर में भी जमीन ले ली गई है या लेने की प्रक्रिया अंतिम चरण में है। कोयल इंक्लेव की जमीन पर तो एनबीसीसी को कब्जा भी मिल गया है। इसके बाद अन्य शहरों पर भी ध्यान दिया जाएगा। गौरतलब है कि प्रधानमंत्री नरेंद्र मोदी ने सबके लिए आवास का सपना देखा है और लोगों को कम से कम कीमत में आवास दिलवाने का संकल्प लिया है। इससे पहले कंपनी के परिणाम की घोषणा करते हुए मित्तल ने बताया कि कंपनी का कारोबार गत वित्त वर्ष में 32 प्रतिशत बढ़कर 5,838 करोड़ रुपये हो गया, जबकि आलोच्य वित्त वर्ष में उसका शुद्ध लाभ बढ़कर 311.13 करोड़ रुपये रहा। कंपनी ने 2014-15 में 4,399.84 करोड़ रुपये के कारोबार पर 278.27 करोड़ रुपये का शुद्ध लाभ दर्ज किया था। 
कैशलैस ट्रांजेक्‍शन को बढ़ावा देने के लिए मोदी सरकार की तरफ से पेश किया गया IndiaQR मोड 20 फरवरी से शुरु हो रहा है। IndiaQR एक कॉमन QR कोड है, जिसे सभी अहम कार्ड पेमेंट कंपनियों ने मिलकर तैयार किया है। गौरतलब है कि भारतीय रिजर्व बैंक के निर्देशों के तहत मास्टरकार्ड, वीजा और अमेरिकन एक्सप्रेस के अलावा नेशनल पेमेंट्स कॉर्पोरेशन ऑफ इंडिया रुपेकार्ड को चलाती है। IndiaQR किसी भी ग्राहक को अपने स्मार्टफोन के इस्तेमाल से रीटेल पेमेंट की इजाजत देता है, जिनके पास डेबिट कार्ड है। यह देशभर में रिटेल मर्चेंट्स प्वाइंट्स पर डिजिटल पेमेंट को बढ़ावा देने की सरकार की मुहिम का दूसरा अहम हिस्सा है। इससे पूर्व सरकार ने भीम ऐप के जर‌िए यूपीआई मोड को शुरू किया था। जिसे देश के सभी बैंक ग्राहक तेजी से अपना रहे हैं। 
तय समय पर फ्लैट न देना यूनिटेक रिसॉर्ट लिमिटेड को काफी महंगा पड़ रहा है। यूनिटेक को 39 लोगों को मूलधन वापस करने का फैसला देने के बाद अब सुप्रीम कोर्ट ने बिल्डर से इन सभी लोगों को 14 फीसदी ब्याज की रकम भी देने के लिए कहा है। मामला गुरुग्राम के विस्ता हाउसिंग प्रोजेक्ट का है। न्यायमूर्ति दीपक मिश्रा की अध्यक्षता वाली तीन सदस्यीय पीठ ने यूनिटेक से कहा कि वह 39 लोगों को बतौर जुर्माना 14 फीसदी ब्याज अदा करे। यूनिटेक को वर्ष 2010 से लेकर अब तक हर वर्ष 14 फीसदी के हिसाब से यह रकम चुकानी है। 
अब फैबइंडिया के परिधानों पर जल्द खादी लिखा नहीं मिलेगा। दरअसल खादी इंडिया की ओर से कानूनी नोटिस मिलने के बाद फैबइंडिया ने अपने कॉटन उत्पादों पर से ‘खादी’ शब्द हटाना शुरू कर दिया है। खादी इंडिया ने नोटिस में कंपनी पर अनाधिकृत रूप से खादी इंडिया के पंजीकृत ब्रांड ‘खादी’ के तहत कॉटन उत्पादों की बिक्री का आरोप लगाया था और नोटिस मिलने के 15 दिनों के अंदर जवाब देने को कहा था। खादी एवं ग्रामोद्योग आयोग (केवीआईसी) ने फैबइंडिया ओवरसीज प्राइवेट लिमिटेड को तत्काल रूप से कंपनी के सभी कॉटन उत्पादों के लिए खादी शब्द का इस्तेमाल रोकने और कंपनी के शोरूम से डिस्प्ले बैनर हटाने को कहा था। सूत्रों के मुताबिक, फैबइंडिया के सीईओ विनय सिंह ने केवीआईसी के नोटिस पर प्रतिक्रिया देते हुए कहा है कि वह केवीआईसी के सभी निर्देशों का पालन कर रहे हैं। फैबइंडिया ने अपने जवाब में केवीआईसी के अधिकारियों के साथ बैठक करने की भी मांग की है ताकि कंपनी खादी इंडिया की संतुष्टि के लिए इस मामले को सुलझाने में अपनी स्थिति स्पष्ट कर सके। केवीआईसी के चेयरमैन वीके सक्सेना ने फैब इंडिया को भेजे गए कानूनी नोटिस को सही ठहराया और एक पुराने पत्र का जिक्र किया, जिसमें फैबइंडिया के खादी मार्क के लिए आवेदन को रद्द माना गया था। 
साल 2015 और 2016 इक्विटी और फिक्स्ड इनकम, दोनों बाजारों के लिए दिलचस्प रहा है। ज्यादातर निवेशक यह मानते हैं कि जब ब्याज दरें गिरती हैं तो, इक्विटी बाजार बेहतर लाभ देता है। हालांकि, पश्चिमी देशों के अनुभव कुछ और ही संकेत देते हैं। ऐतिहासिक रूप से ऐसा देखा गया है कि जब ब्याज दरें बॉटम में होती हैं और लिवरेजिंग चक्र शुरू होता है, तभी इक्विटी बाजार बेहतर रिटर्न देता है। इसे देखते हुए, हम निवेशकों को नए साल में डेट, इक्विटी, फिक्स्ड एवं डायनेमिक एसेट एलोकेशन का चयन करने की सलाह दे रहे हैं। फिक्स्ड इनकम वैश्विक स्तर पर जो देखा गया है वह यह है कि डीलिवरेजिंग की प्रक्रिया के दौरान फिक्स्ड इनकम लाभ दे सकता है। इसलिए हमारा मानना है कि फिक्स्ड इनकम का परिदृश्य अगले 6 महीनों के लिए उचित होगा। फिक्स्ड इनकम में जोखिम कम होता है, इसलिए इसमें रिटर्न भी एक औसत तक ही होता है। इसलिए रूढ़िवादी निवेशक डायनेमिक एसेट एलोकेशन फंड्स में निवेश कर सकते हैं, जो संभावित रूप से इक्विटी के परिदृश्य के सुधरने पर अच्छा लाभ दे सकता है। इक्विटी बाजार इक्विटी की बात करें तो यह 3 से 6 महीने की अवधि में उतार-चढ़ाव वाला दिख रहा है। हालांकि लंबी अवधि के लिए अच्छी तेजी रह सकती है। इसके लिए तीन कारक हैं। नोटबंदी के बाद से हमारा मानना है कि जमीन की कीमतें कम होंगी, ब्याज दरें पहले ही कम होनी शुरू हो चुकी हैं और कामगारों की लागत भी पिछले तीन-चार सालों से कम हो गई हैं। वर्तमान में हम ऐसी स्थिति में हैं, जहां यह तीनों कारक नीचे की ओर हैं, जिसका सकारात्मक असर अर्थव्यवस्था के विस्तार पर होगा। अब संभावना यह है कि लाभ उठाने का चक्र इक्विटी में तेजी प्रदान कर सकता है और निवेशकों को अगले दो साल तक के नजरिए से इक्विटी में निवेश करते रहना चाहिए। क्योंकि बाजार का उतार-चढ़ाव अगली दो तिमाहियों तक जारी रह सकता है। उसके बाद हम विश्वास कर सकते हैं कि लिवरेजिंग साइकल (लाभ का चक्र) संभावित रूप से शुरू हो जाएगा। आगे चलकर कारपोरेट जगत की आय जब बढ़ेगी तो इक्विटी बाजार का रिटर्न बेहतर होगा। वित्तीय परिसंपत्तियां वास्तव में, रिजर्व बैंक और सरकार द्वारा 2013-2015 के दौरान उठाए गए कदमों की वजह से वित्तीय परिसंपत्तियां लंबी अवधि के निवेश के नजरिए से आकर्षक बन सकती हैं। पिछले पांच सालों से, सोने ने डॉलर के अनुपात में नकारात्मक रिटर्न दिया है। वैश्विक स्तर पर रियल एस्टेट ने भी मुश्किल से ही कोई लाभ प्रदान किया है। इसलिए सरकार द्वारा उठाए गए कदमों ने वित्तीय बचत को तेजी प्रदान की और उसके बाद इक्विटी तथा फिक्स्ड इनकम ने सितंबर 2013 से अब तक बेहतर रिटर्न दिया है। हमारा मानना है कि कुछ और साल तक भौतिक परिसंपत्तियों की तुलना में वित्तीय परिसंपत्तियां अच्छा रिटर्न दे सकती हैं। परिणामस्वरूप निवेशक वित्तीय परिसंपत्तियों में निवेश करते रहें। डेट सेगमेंट फिक्स्ड इनकम के नजरिए से, हमारी सलाह है कि निवेशक डेट में निवेश करें। अगले 6 महीने में डेट का परिदृश्य अच्छा दिख रहा है, पर यह उनके लिए है, जो लंबी अवधि के लिए निवेश करना चाहते हैं। निवेशक चाहें तो आक्रामक फिक्स्ड इनकम उत्पादों को भी चुन सकते हैं और नए निवेशक डायनेमिक ड्यूरेशन, शॉर्ट ड्यूरेशन और अक्रुअल फंड्स का चयन कर सकते हैं।
केंद्रीय वित्तमंत्री अरुण जेटली ने बुधवार को फिर दोहराया कि वस्तु एवं सेवा कर -जीएसटी- से संबंधित लंबित मसले जल्द ही हल हो जाएंगे और यह प्रणाली आगामी पहली अप्रैल से ही लागू की जा सकेगी। वह वाइब्रेंट गुजरात कार्यक्रम में हिस्सा लेने पहुंचे थे। उन्होंने कहा कि जीएसटी को लागू करने के लिए ज्यादा से ज्यादा 16 सितंबर 2017 तक का समय है। इस नयी कर व्यवस्था में केंद्र और राज्यों के ज्यादातर अप्रत्यक्ष कर समाहित हो जाएंगे। इन करों में केंद्रीय उत्पाद शुल्क, सेवा कर और राज्यों के वैट और बिक्री कर आदि शामिल हैं। केन्द्रीय वित्त मंत्रालय द्वारा जारी एक विज्ञप्ति के मुताबिक वाइब्रेंट गुजरात सम्मेलन के दूसरे दिन जेटली ने कहा कि जीएसटी को लागू करने की दिशा में एक अहम पड़ाव पार किया जा चुका है। ऐसा इसलिए, क्योंकि संविधान संशोधन विधेयक पारित हो गया है। पर साथ ही यह संवैधानिक आवश्यकता भी है कि 16 सितंबर -2017- से पहले इसे लागू कर दिया जाए। जीएसटी लागू करने के लिए संसद में पारित और राज्यों द्वारा अनुमोदित संविधान संशोधन विधेयक के तहत कुछ मौजूदा करों की मियाद इस वर्ष 16 सितंबर के बाद समाप्त हो जाएगी। वित्तमंत्री ने कहा कि सरकार अप्रत्यक्ष कर के क्षेत्र में इस नयी कर व्यवस्था को इस साल अप्रैल से लागू करना चाहती है। उन्होंने कहा कि यदि सभी मुद्दों का समाधान हो जाए तो केन्द्र सरकार इसे अप्रैल 2017 से ही लागू करना चाहती है। 
नोटबंदी के बाद नकदी की कमी से गरीबों और वंचित किसानों की तकलीफों को देखते हुए रिजर्व बैंक ऑफ इंडिया ने बैंकों को निर्देश दिया कि वे ग्रामीण क्षेत्रों में कम से कम 40 फीसदी नोटों की आपूर्ति करें। नोटबंदी के बाद 50 दिन की कवायद 30 दिसंबर को पूरी हो गई लेकिन कई जगहों पर नकदी आपूर्ति की स्थिति अभी भी सामान्य नहीं हुई है। इसके चलते सरकार ने प्रति सप्ताह 24000 निकासी की सीमा को खत्म नहीं किया है। आरबीआई ने एक अधिसूचना में कहा, यह पाया गया है कि ग्रामीण क्षेत्रों में बैंक नोटों की आपूर्ति स्थानीय जरूरतों को पूरा नहीं कर पा रही है। इसमें कहा गया है कि बैंकों को अपने करेंसी चेस्ट को यह सलाह देनी चाहिए कि वह प्राथमिकता के आधार पर क्षेत्रीय ग्रामीण बैंकों, जिला केंद्रीय सहकारी बैंकों और वाणिज्यिक बैंकों, वाइट लेबल एटीएम और डाकघरों को नए नोट जारी करने के लिए कदम उठाएं। ये सभी माध्यम ग्रामीण क्षेत्र में नकदी वितरण का प्रमुख चैनल है।
1 अप्रैल से वाहन और हेल्थ का बीमा करवाना महंगा हो जाएगा। इन्श्योरेंस रेग्युलेटरी एंड डेवलपमेंट अथाॉरिटी (इरडा) ने जनरल इन्श्योरेंस कंपनियों को बीमा प्रीमियम बढ़ाने की मंजूरी दे दी है। इससे पहले इरडा ने थर्ड पार्टी इन्श्योरेंस का प्रीमियम रेट बढ़ाने को हरी झंडी दे दी थी। 
राज्य में 1 मार्च से कोक और पेप्सी की बिक्री को व्यापारियों ने पूरी तरह से बंद कर दिया है। व्यापारियों के इस कदम से दोनों कंपनियों को 1400 करोड़ रुपये का नुकसान होने की आशंका है। गौरतलब है की 27 जनवरी को प्रदेश के व्यापारियों संगठनों ने इस बात का फैसला किया था कि वो दोनों विदेशी पेय ब्रांडों की बिक्री को पूरी तरह से बंद कर देंगे।  हालांकि अभी चेन्नई की कुछ दुकानों पर इनकी बिक्री जारी है, क्योंकि कई दुकानदारों ने फैसले के पहले से ही काफी पैसा निवेश कर दिया था। लेकिन ज्यादातर दुकानों ने बिक्री को बैन कर दिया है और बकायदा इसके लिए नोटिस भी लगा दिया है। इसके अलावा व्यापारी संगठनों ने राज्य सरकार से भी अपील की है कि वो इन कंपनियों पर तुरंत बैन लगाए।  इन व्यापारी संगठनों ने लिया है फैसला तमिलनाडु वानीगर संगम और तमिलनाडु ट्रेडर्स फेडरेशन ने कहा है कि दोनों कंपनियां राज्य में मौजूद जल निकायों का दोहन कर रही हैं और सूखे के बावजूद इन दोनों कंपनियों ने इसको जारी रखा है। इन दोनों संगठनों से करीब 15 लाख व्यापारी जुडे़ हुए हैं। यह 15 लाख व्यापारी प्रदेश में फैले छोटे-छोटे 6 हजार से अधिक संगठनों से जुडे़ हैं। 
रिजर्व बैंक के गवर्नर उर्जित पटेल ने संसद की लोक लेखा समिति (पीएसी) को बताया है कि नोटबंदी के  फैसले के कारण देश के सकल घरेलू उत्पाद (जीडीपी) में कुछ समय के लिए गिरावट आएगी। हालांकि नकदी के कम इस्तेमाल के कारण देश की अर्थव्यवस्था को इस फैसले के कारण आगे चलकर अनेक लाभ होंगे। उन्होंने समिति को बताया कि नकदी के इस्तेमाल को कम करने के लिए आरबीआई डिजिटल ट्रांस्जेक्शन में होने वाले खर्च को कम करने के लिए कई उपायों पर काम कर रही है। उन्होंने यह भी बताया कि आरबीआई एक ऐसा तंत्र विकसित करने में जुटा है जिससे ऑनलाइन ट्रांजेक्शन पर होने वाला खर्च कम हो जाएगा। तंत्र विकसित करने के लिए आरबीआई इससे जुड़े सभी पक्षों से बातकर रहा है। पटेल ने इस दौरान निकट भविष्य में एटीएम और बैंकों में नकदी की समस्या पूरी तरह से खत्म हो जाने का आश्वासन भी दिया।
कैशलेस ट्रांजेक्शन के जरिए पेट्रोल-डीजल खरीदने पर 0.75% डिस्काउंट देने के बाद अब सरकार ने LPG सिलेंडर की ऑनलाइन बुकिंग पर भी 5 रुपए की छूट देने की घोषणा की है। सरकार के निर्देशों के बाद ऑयल कंपनियों ने ये ऑफर शुरू किया है। कंपनियां ग्राहकों को मोबाइल पर एसएमएस करके ऑफर की जानकारी भी दे रही हैं। गौरतलब है कि सरकार ने ऑयल कंपनियों से डिजिटल पेमेंट को बढ़ावा देने के लिए जरूरी कदम उठाने के लिए कहा था। इसके पहले पेट्रोल, डीजल के डिजिटल पेमेंट और रेलवे सर्विसेस में भी कैशलेस पेमेंट पर डिस्काउंट का ऐलान किया गया था।  
उपभोक्ताओं के हितों की रक्षा करने और डेवलपरों की जिम्मदारी तय करने वाला रियल एस्टेट कानून रविवार से प्रभावी हो गया है। एक आधिकारिक बयान के अनुसार, कानून के प्रावधान के अनुसार ‘अधिकतम छह महीने के भीतर’ नियम बनाए जाएंगे। इसमें यह भी कहा गया है कि प्रस्तावित प्राधिकरण और मामलों के फैसले के लिए अपीलीय ट्रिब्यूनल एक साल में बन जाएंगे। प्राधिकरण परियोजनाओं का समय पर कार्यान्वयन सुनिश्चित करेंगे। यह कानून नई और मौजूदा सभी आवासीय और कॉमर्शियल परियोजनाओं पर लागू होगा। कानून लागू होने पर रियल एस्टेट डेवलपरों को तय समय में फ्लैट या मकान खरीददारों को देना होगा। वहीं, मनमाने तरीके से डेवलपर खरीददारों पर नई-नई शर्तें नहीं थोप सकेंगे। कानून के अनुसार, यह डेवलपर की जिम्मेदारी होगी कि वादे के अनुसार वह तयशुदा वक्त में बायर्स को फ्लैट का कब्जा सौंप दें। डेवलपर अगर वादाखिलाफी करता है तो उस पर कार्रवाई होगी। 
सुप्रीम कोर्ट ने मकान खरीदने वालों के साथ रियलटी क्षेत्र की दिग्गज कंपनी यूनीटेक को बैठक करने और विलंबित परियोजनाओं को पूरा करने के लिए एस्क्रो खाता खोलने का निर्देश देने संबंधी दिल्ली हाईकोर्ट के आदेश पर बृहस्पतिवार को रोक लगा दी।
देश में नकदी संकट को देखते हुए भारतीय जीवन बीमा निगम (एलआईसी) ने अपने बीमाधारक ग्राहकों के लिए प्रीमियम भुगतान की छूट सीमा बढ़ा दी है। बीमा कंपनी ने बयान जारी कर कहा है कि बीमाधारकों को प्रीमियम भुगतान में आ रही दिक्कतों को देखते हुए कुछ रियायत देने का फैसला किया है। जिन लोगों की प्रीमियम जमा करने की रियायत अवधि 9 से 30 नवंबर तक थी, वे अब 30 नवंबर से पहले तक ब्याज चुकाए बिना यह भुगतान कर सकते हैं। इसी तरह, जिस पॉलिसी में अच्छी सेहत या मेडिकल रिपोर्ट आदि जमा करने की आवश्यकता है, उसकी समय सीमा भी 30 नवंबर तक बढ़ा दी गई है।
अमेरिकी और एशियाई बाजार में आई स्थिरता ने शेयर बाजार में आज एक नई जान फूंक दी। 30 शेयरों वाला बीएसई सूचकांक 133 अंक चढ़कर 29117 के स्तर पर खुला। वहीं 50 शेयरों वाला प्रमुख सूचकांक, निफ्टी भी 37 अंकों की उछाल के साथ 8983 के अंक पर खुला। बीतें 52 हफ्तों में सेंसेक्स की यह सबसे मजबूत शुरूआत है।
प्राइवेट सेक्टर का दूसरा सबसे बड़ा एचडीएफसी बैंक जल्द ही देशभर में मौजूद अपनी ब्रांचों में रोबोट को तैनात करेगा। बैंक ने इसके लिए तैयारी कर ली है और फरवरी महीने में इसको सबसे पहले बैंक की मुंबई ब्रांच में तैनात किया जाएगा। डिजिटल बैंकिंग के कंट्री हेड नीतिन चुघ ने रोबोट इरा को मुंबई में एक इवेंट में लांच करते हुए कहा कि यह बैंक में आने वाले ग्राहकों की समस्याओं का तुरंत समाधान देने की कोशिश करेगा। इसके अलावा यह मार्केटिंग और कर्मचारियों की भी मदद करेगा।
हफ्ते के दूसरे दिन के कारोबारी सत्र में शेयर बाजार में बैंकिंग और आईटी सेक्टर में मजबूती की वजह से शुरुआत से तेजी देखने को मिली और हरे निशान के साथ कारोबारी सत्र का समापन हुआ।  जहां बॉम्बे स्टॉक एक्सचेंज का सेंसेक्स 172 अंकों की उछाल के साथ 29409 अंकों पर बंद हुआ। वहीं नेशनल स्टॉक एक्सचेंज का  निफ्टी में भी 55 अंकों की बढ़ोत्तरी देखने को मिली और यह  9100.80 पर बंद हुआ। बैंकिंग सेक्टर में दिखी सबसे ज्यादा तेजी दोनों शेयर बाजार में बैंकिंग सेक्टर में सबसे ज्यादा तेजी देखी गई। बैंकिंग इंडेक्स में एक्सिस और आईसीआईसीआई बैंक के शेयर सबसे ज्यादा आगे रहे। निफ्टी में भी 55 अंकों की बढ़ोत्तरी, 9100.80 पर बंद। निफ्टी  के बैंक (0.82 फीसद), ऑटो (0.22 फीसद), फाइनेंशियल सर्विस (0.65 फीसद), एफएमसीजी (0.10 फीसद), आईटी (0.25 फीसद), मेटल (0.32 फीसद), फार्मा (0.40 फीसद), पीएसयू बैंक (0.43 फीसद) और रियल्टी (0.40 फीसद) सबसे ज्यादा आगे रहे।  बीएसई में HCL रहा सबसे आगे बीएसई के सेंसेक्स में जिस कंपनी शेयरों में सबसे ज्यादा तेजी देखी गई, उसमें सबसे आगे एचसीएल रहा। सबसे ज्यादा तेजी एक्सिस बैंक, जील, टाटा मोटर डीवीआर, इंफ्राटेल और एचसीएल टेक के शेयर्स में देखने को मिली। वहीं, सेक्टोरियल इंडेक्स की बात करें तो बैंकिंग, फाइनेंशियल सर्विस, मेटल, फॉर्मा और रियल्टी में काफी अच्छी तेजी पूरे कारोबारी सत्र के दौरान देखने को मिली।
बैंकिंग क्षेत्र का नियामक भारतीय रिजर्व बैंक (आरबीआई) फरवरी की नीतिगत दरों की समीक्षा बैठक में ब्याज दरों में चौथाई फीसदी की कटौती कर सकता है। रिजर्व बैंक के गवर्नर उर्जित पटेल की अगुवाई वाली मौद्रिक नीति समिति (एमपीसी) की बैठक मुंबई में मंगलवार को शुरू हो चुकी है।
मुकेश अंबानी की अगुवाई वाली रिलायंस जियो ने टेलीकॉम सेक्टर में धमाकेदार एंट्री करने के बाद ग्राहकों को प्राइम मेंबरशिप के जरिए एक और तोहफा दिया है। प्राइम मेंबरशिप की शुरूआत एक मार्च से हो रही है। ये मेंबरशिप मौजूदा और 31 मार्च 2017 तक जियो यूजर बनने वालों के लिए शुरू की जा रही है। इस मेंबरशिप के अंतर्गत कंपनी 1GB हाई स्पीड 4G डाटा के साथ एक साल के लिए 10 रुपए प्रति दिन की दर से अनलिमिटेड कॉल देने का वादा कर रहीहै।
किशोर बियानी के रिटेल जाइंट फ्यूचर ग्रुप ने ग्राहकों को खींचने का नया तरीका खोज निकाला है। कंपनी ने एक नया ऑफर लांच किया है। इस ऑफर के तहत महीने में दो बार ट्विटर पर कंपनी अपने कुछ प्रॉडक्ट्स पर डिस्काउंट ऑफर की पेशकश करेगी। डिस्काउंट इस बात पर निर्भर करेगा कि इसके अनाउंसमेंट को कितनी बार री-ट्वीट किया जाता है। यह डिस्काउंट ग्राहकों को फ्यूचर ग्रुप के बिग बाजार और ईजीडे में खरीदारी के दौरान मिलेगा।
शहरी विकास संबंधी संसद की स्थायी समिति ने बिल्डर्स पर नकेल कसने की सिफारिश की है। समिति ने रियल एस्टेट कानून में प्रस्तावित कर छूटों के दुरुपयोग की आशंका जताई है। वहीं, क्षेत्रफल के हिसाब से फ्लैट की कीमत तय करने की बात कही है। सोमवार को समिति की रिपोर्ट सदन में रखी गयी। दरअसल, बड़ी संख्या में लोग अपने सपनों के घर का सालों से इंतजार कर रहे हैं। प्रोजेक्ट की लेटलतीफी से उन्हें तय वक्त पर अपने फ्लैट की पजेशन नहीं मिल रहा। रियल एस्टेट रेगुलेशन कानून के जरिये सरकार इस सेक्टर को नियमित करने जा रही है। इसमें निर्माण की गति तेज करने के लिये बिल्डर्स को कई तरह की छूट देने का प्रावधान है। मसलन, सेवाकर में छूट के साथ छोटे फ्लैटों के लाभांश पर कर में 100 फीसदी छूट का प्रावधान है। इस मामले में स्थायी समिति आशंका जाहिर की है कि कर छूटों का फायदा खरीददार को नहीं मिलेगा। वहीं, प्रधानमंत्री आवास योजना (पीएमएवाई) के तहत बनने वाले फ्लैट की कीमत तय न करके सरकार बिल्डर्स को खुली छूट दे रही है। समिति की सिफारिश है कि कर छूट का फायदा खरीददारों को दिलाने के लिये कड़ा कानून जरूरी है। इसके तहत छूट का कुछ हिस्सा पहले ही खरीददारों को दे दिया जाये। वहीं, पीएमएवाई में क्षेत्रफल के हिसाब से अंतिम के अनुसार फ्लैट की कीमत तय की जाये। जिससे अपेक्षा के अनुसार योजना का फायदा जरूरतमंदों को मिल सके।
मोबाइल वॉलेट और पेमेंट बैंक शुरू करने के बाद अब पेटीएम जल्द ही ई-रिटेल के कारोबार में उतरने वाली है। पेटीएम ने इसके लिए चीन की ई-कॉमर्स कंपनी अलीबाबा के साथ समझौता किया है। इस नई कंपनी में अलीबाबा 1350 से 1700 करोड़ रुपये का निवेश करेगी।  पेटीएम मॉल या पेटीएम बाजार के नाम से लांच होगी नई कंपनी इकनॉमिक टाइम्स की रिपोर्ट के मुताबिक, इस नई कंपनी का नाम पेटीएम मॉल या फिर पेटीएम बाजार होगा। अलीबाबा अपनी सहयोगी कंपनी अलीपे और इन्वेस्टमेंट फर्म सैफ पार्टनर के जरिए इस नई कंपनी में इनवेस्टमेंट करेगी। दोनों कंपनियों की 50-50 फीसदी हिस्सेदारी होगी। 
अगर आपने बैंक से होम लोन लिया हुआ है और हर महीने इसकी ईएमआई दे रहे हैं, तो उस पर आपका क्रेडिट स्कोर अच्छा या फिर बुरा असर डाल सकता है। क्रेडिट स्कोर के हिसाब से आपकी ईएमआई कम या ज्यादा हो सकती है। बैंक ऑफ बड़ौदा ने इस सेवा को अभी शुरू किया है। बैंक ने मंगलवार को अपने होम लोन के इंटरेस्ट रेट को भी काफी सस्ता कर दिया है और अब पूरे देश में मौजूद सभी बैंकों में यह सबसे कम हो गया है।
आम बजट में सरकार मोबाइल फोन को सस्ता करने के लिए घोषणाएं कर सकती हैं। वहीं डिजिटल ट्रांजेक्शन को प्रोत्साहित करने के लिए सरकार प्वॉइंट ऑफ सेल (पीओएस) मशीन की कीमत को भी कम करने की कवायद कर सकती है। कैशलेस ट्रांजेक्शन में मोबाइल फोन की बड़ी भूमिका है।सूत्रों के मुताबिक, बजट में सरकार की तरफ से मोबाइल फोन के निर्माण पर टैक्स छूट दी जा सकती है। वहीं मोबाइल फोन कंपोनेंट के आयात पर लगने वाले शुल्क में भी कमी की जा सकती है। मोबाइल निर्माता कंपनियों के मुताबिक, निर्माण की लागत कम होने पर ही मोबाइल फोन सस्ते होंगे और कम कमाने वाले लोग भी मोबाइल खरीद पाएंगे। देश में मोबाइल रखने वालों की संख्या एक अरब को पार कर चुकी है, लेकिन देश में स्मार्टफोन रखने वालों की संख्या अभी लगभग 35 लाख ही है। सूत्रों के मुताबिक, सरकार पीओएस के आयात शुल्क को कम कर सकती है ताकि लोगों को सस्ते पीओएस उपलब्ध हो सकें। वहीं पीओएस निर्माण को प्रोत्साहित करने के लिए बजट में कदम उठाए जा सकते हैं। अभी बैंकों से किराए पर पीओएस लेने के लिए दो-तीन माह का इंतजार करना पड़ता है।
नए साल का आगाज होने ही वाला है और आपके जीवन में कुछ बदलाव भी लेकर आ रहा है। जहां आप एटीएम से 4500 रुपए निकाल सकेंगे। वहीं भीम ऐप का इस्तेमाल पर ट्रांजेक्‍शन बिना इंटरनेट कर सकेंगे। आइए डालते हैं ऐसे ही कुछ बदलाव पर नजर। 1 जनवरी से ATM निकालेगा 4500 रुपए पुराने 500 और 1000 रुपये के नोटों को जमा करने की आखिरी तारीख खत्म होने के साथ ही आरबीआई ने कैश निकासी की सीमा 2500 रुपये से बढ़ाकर 4500 रुपये कर दी है। अब 1 जनवरी से एटीएम से हर दिन 4500 रुपये निकाले जा सकेंगे। हालांकि साप्ताहिक निकासी की सीमा में कोई बदलाव नहीं किया गया है। 
कंपनी को अथॉरिटी की तरफ से 152 एकड़ जमीन मिली थी। इस जमीन की वैल्यू करीब 6500 करोड़ रुपये है।
यूपी के गौतमबुद्ध नगर जिले के बिसरख गांव में एक तरफ किसान गिरते भू-जल स्तर और सूखे की मार से परेशान हैं, वहीं बिल्डर्स के जरिये इलाके में अंधाधुंध तरीके से अवैध भू-जल दोहन करने और इलाके में गहरी मिट्टी की खुदाई की जा रही है। ऐसी ही एक याचिका पर नेशनल ग्रीन ट्रिब्यूनल ने फैसला सुनाते हुए ग्रेटर नोएडा स्थित बिल्डर कंपनी पर 50 लाख रुपये का जुर्माना लगाया है। एनजीटी का यह फैसला किसान संघर्ष समिति की ओर से दाखिल याचिका पर आया है। याची मुकेश कुमार ने दावा किया था कि ग्रेटर नोएडा स्थित कैपिटल एथीना बिल्डर्स बिसरख के प्रोपराइट सिद्धार्थ शर्मा और उनके पार्टनर नवीन राणा ने अवैध तरीके से गांव में 40 फीट गहरी मिट्टी की खुदाई की साथ ही निर्माण के लिए अवैध तरीके से भू-जल का दोहन कर हिंडन नदी को भी प्रदूषित किया है। संबंधित मामले पर जुर्माने का यह फैसला जस्टिस स्वतंत्र कुमार की अध्यक्षता वाली बेंच ने सुनाया है। याची का यह भी आरोप था कि संबंधित बिल्डर की वजह से कृषि भूमि को भी नुकसान पहुंचाया जा रहा है। याची ने बेंच से मांग की थी कि वह बिल्डर्स को इन गतिविधियों के लिए रोकें साथ ही प्राधिकरणों को इलाके में गिरते भू-जल स्तर को सुधारने के लिए निर्देश जारी करें। 
नोटबंदी से परेशान लोगों को एक और राहत देते हुए रिजर्व बैंक ने कर्जदारों पर अतिरिक्त 90 दिनों की मेहरबानी की है। मकान, कार, कृषि और अन्य वस्तु के लिए 1 करोड़ रुपये तक कर्ज लेने वालों को कर्ज चुकाने के लिए अतिरिक्त 30 दिन और पहले वाले 60 दिन का समय मिल गया है। आरबीआई ने एक अधिसूचना जारी कर कहा है कि कर्जदारों की दिक्कतों की समीक्षा के बाद तय किया गया है कि उन्हें कर्ज चुकाने के लिए 30 दिन का और समय दिया जाए जबकि 21 नवंबर को उन्हें अतिरिक्त 60 दिन का समय दिया जा चुका है। इस प्रकार कर्जदारों को गैर-निष्पादित संपत्ति (एनपीए) वर्ग में अपना खाता शामिल किए जाने से 90 दिन की राहत मिल गई है। यह छूट 1 नवंबर से 31 दिसंबर तक कर्ज चुकाने वाले कर्जदारों पर लागू होगी।  आठ नवंबर को 500 और 1000 रुपये के नोटों का चलन बंद करने की घोषणा के बाद कर्जदारों की कर्ज अदायगी की क्षमता बुरी तरह प्रभावित हुई थी और उन पर डिफॉल्टर का खतरा मंडराने लगा था। नोटबंदी के बाद कई तरह की पाबंदियां लगाए जाने के कारण कर्जदारों को कर्ज चुकाने में भी मुश्किल आने लगी थी। आरबीआई की अधिसूचना के मुताबिक, इस छूट का लाभ उन्हीं कर्जदारों को मिल सकता है जिन्होंने 1 करोड़ रुपये तक पूंजीगत कर्ज या फसल कर्ज लिया है। इसके अलावा कारोबारी उद्देश्य से 1 करोड़ रुपये तक का टर्म लोन, कृषि कर्ज लेने वालों को भी इसका लाभ मिलेगा। 
पेटीएम को औपचारिक रूप से पेमेंट बैंक लांच करने के लिए आरबीआई से मंजूरी मिल गई है। कंपनी ने कहा कि अगले महीने से ही इसका संचालन शुरू हो जाने की उम्मीद है। पेमेंट बैंक व्यक्तियों या छोटे कारोबारों से प्रति खाता एक लाख रुपये तक की जमा स्वीकार कर सकते हैं। वन97 कम्युनिकेशंस के संस्थापक विजय शेखर शर्मा ने एक ब्लॉगपोस्ट में कहा कि रिजर्व बैंक ने औपचारिक रूप से पेटीएम भुगतान बैंक शुरू करने की मंजूरी दे दी है। हम इसे अपने सामने लाने के लिए इंतजार नहीं कर सकते। उन्होंने कहा कि पेटीएम भुगतान बैंक में हमारा लक्ष्य बैंकिंग उद्योग में नया कारोबारी मॉडल बनाना, बैंकिंग सुविधा से वंचित या कम बैंकिंग सुविधाओं वाले भारतीय को वित्तीय सेवाओं के दायरे में लाना है। इस बारे में संपर्क किए जाने पर पेटीएम के प्रवक्ता ने कहा कि कंपनी को उम्मीद है कि उसके भुगतान बैंक का परिचालन फरवरी में शुरू हो सकेगा। पहली शाखा उत्तर प्रदेश के नोएडा में खोली जाएगी।
सुप्रीम कोर्ट ने राष्ट्रीय उपभोक्ता आयोग के उस आदेश पर फिलहाल रोक लगाने से इनकार किया जिसमें जेपी एसोसिएट को नोएडा एक्सप्रेस वे पर बनने वाले एक प्रोजेक्ट में समय पर लोगों को फ्लैट न देने पर खरीदारों को 12 फीसदी ब्याज के साथ रकम अदा करने के लिए कहा गया था। न्यायमूर्ति दीपक मिश्रा की अध्यक्षता वाली पीठ ने जेपी एसोसिएट को चार करोड़ रुपये सुप्रीम कोर्ट रजिस्ट्री में जमा कराने का निर्देश देते हुए सुनवाई की अगली तारीख तीन अगस्त मुकर्रर की है। हालांकि शीर्ष अदालत ने आयोग के फैसले के उस हिस्से पर रोक लगा दी है जिसमें जेपी एसोसिएट को ब्याज के तौर पर 25 जुलाई तक चार करोड़ रुपये भुगतान करने के लिए कहा गया था। जेपी एसोसिएट की ओर से पेश वरिष्ठ वकील कपिल सिब्बल ने कहा कि 2017 तक वह फ्लैट डिलीवर करने की स्थिति में नहीं हैं। उन्होंने यह भी कहा कि 10 खरीदार अदालत में आए हैं। इन खरीदारों से वह बातचीत करने को तैयार हैं। राष्ट्रीय उपभोक्ता आयोग ने जेपी एसोसिएशन को आदेश दिया था कि वह 21 जुलाई तक फ्लैट डिलीवर कर दें। ऐसा नहीं करने पर उसे प्रति दिन पांच हजार रुपये के हिसाब से खरीदारों को देना होगा। यह तब तक देना होगा जब तक परियोजना पूरी नहीं हो जाती। जेपी एसोसिएट ने यह प्रोजेक्ट 2007 में लांच किया था। प्रोजेक्ट को 2011 तक पूरा होना था। इसके तहत 16 टावर बनने थे लेकिन अभी तक यह पूरी तरह से बनकर तैयार नहीं हुआ है। फिलहाल पांच टॉवरों में फ्लैट की डिलीवरी दी जा रही है।
नोटबंदी के चलते बीते दिनों कई सरकारी और गैर सरकारी बैंको ने ब्याज दरों में कटौती की है। वहीं अभी बीते 31 दिसंबर को पीएम मोदी ने घोषणा की थी वर‌िष्‍ठ नागरिकों को उनकी जमा राशि पर 8 फीसदी से अधिक ब्याज मिलेगा। बैंक एफडी से ज्यादा ब्याज चाहते हैं तो इस वक्त कई माइक्रो और मेगा फाइनेंस कंपनियां इनवेस्टमेंट स्कीम लाने जा रही है। फिक्स सैलरी वाले लोगों के लिए एनसीडी, एसआरई इक्पिमेंट, ईसीएल और मुथूट फाइनेंस जैसी कंपनियों ने बांड जारी किए हैं। एसआरई फांइनेंस कंपनी ने अपने निवेशकों के लिए इंटरेस्ट बांड जारी कर दिया है। एसआरई  9.75% से अधिक ब्याज देने की बात कही है। वहीं ईसीएल और मुथूट फाइनेंस जैसी कंपनियां भी कुछ इसी तरह का इंटरेस्ट बांड जारी करने वाली है। अनुमान है कि 8 से 9.5 प्रतिशत का ब्याज निवेशकों को मिलेगा। इसमें इसीएल और मुथूट फाइनेंस ने सभी के लिए ओपन सब्सक्रिप्‍शन का ऑफर दिया है। एडलवाइस कैपिटल के हेड (फिक्स्ड इनकम) अजय मगलूनिया का कहना है कि बाजार में खुदरा व्यापारियों के लिए कोई और विकल्प नहीं है फिक्स सैलरी वाले एनसीडी, एसआरई इक्पिमेंट, ईसीएल और मुथूट फाइनेंस जैसी कंपनियों के टेक्स फ्री जैसी विकल्पों पा विचार कर सकते हैं।
नोटबंदी के बाद से नकदी को लेकर मचे घमासान के बीच डाकघर के बचत खाताधारकों को विभाग ने नए वर्ष में बड़ी राहत दी है। अब उन्हें पैसे के लिए भटकना नहीं पड़ेगा। अगर उनके पास डाक का एटीएम कार्ड है तो वे किसी भी बैंक के एटीएम से पैसा निकाल सकते हैं। यानी, डाक विभाग के खाताधारक अब बैंकों के एटीएम नेटवर्क का भी फायदा उठा सकेंगे। विभाग के एटीएम को बैंकों के सर्वर से जोड़ दिया गया है। इसका फायदा इलाहाबाद क्षेत्र के तकरीबन 50 लाख खाताधारकों को होगा। सुविधा शुरू होने के साथ सोमवार को अफसरों ने इसका ट्रायल भी किया, जो सफल रहा। बैंकों से होड़ लेने के क्रम में पहले सभी डाकघरों को एक-दूसरे से लिंक किया गया। साथ में सभी खाता ऑनलाइन किए गए। इसी के साथ खाताधारकों को कोर बैंकिंग की सुविधा दी गई। इसी क्रम में खाताधारकों को एटीएम की सुविधा देने की पहल की गई। इलाहाबाद में तकरीबन दो साल पहले सिविल लाइंस प्रधान डाकघर में पहला एटीएम लगाया गया। इसके बाद विस्तार की योजना बनाई गई लेकिन अब भी गिनती के एटीएम हैं। अभी तक डाकघर के खाताधारक सिर्फ विभाग के एटीएम से ही पैसा निकाल सकते थे लेकिन नए साल में यह बंदिश खत्म हो गई है। निदेशक सुनील कुमार राय ने बताया कि डाकघर के खाताधारक किसी भी बैंक के एटीएम से पैसा निकाल सकते हैं। बैंक के खाताधारक भी विभाग के एटीएम से पैसा निकाल सकते हैं। सोमवार को हुआ ट्रायल सफल रहा। उन्होंने बताया कि इलाहाबाद क्षेत्र के अंतर्गत इलाहाबाद, प्रतापगढ, कौशाम्बी, वाराणसी, मिर्जापुर, गाजीपुर, बलिया और जौनपुर के कुल 50 लाख बचत खाताधारक हैं और सभी इसका फायदा उठा सकते हैं। हालांकि अभी शहरी क्षेत्र के मात्र 10 हजार खाताधारकों ने ही एटीएम कार्ड लिया है। 
किसानों को दिए गए अतिरिक्त मुआवजे का बोझ उठाने के लिए करीब 1 लाख आवंटी तैयार रहें। आगामी बोर्ड बैठक में इस पर फैसला हो सकता है। इसकी तैयारी चल रही है। दरअसल, 21 अक्तूबर 2011 को जारी हाईकोर्ट के आदेश पर नोएडा के किसानों को 64.7 फीसदी अतिरिक्त मुआवजा बांटा गया है। 2002 से 2009 के बीच जिन किसानों की जमीन ली गई है, उनको 64.7 फीसदी मुआवजा वितरित किया गया। प्राधिकरण के मुताबिक करीब 1800 करोड़ रुपये किसानों को बांटे गए हैं। प्राधिकरण इसी अवधि में ली गई जमीन जिन आवंटियों को दी गई है, उनसे वसूलने जा रहा है। नियोजन विभाग आवंटियों का ब्योरा तैयार कर लिया है, जिनमें तीन सेक्टर 149, 150 व 151 समेत एक्सप्रेसवे और नोएडा फेज तीन के कई सेक्टर शामिल हैं। बोर्ड बैठक आगामी 9 मार्च को प्रस्तावित है। प्राधिकरण के अनुसार ज्यादातर जमीन बिल्डरों को दी गई है। बिल्डरों ने हाउसिंग प्रोजेक्ट बनाकर खरीदारों को बेच दिया है। प्राधिकरण से बिल्डरों पर बोझ आते ही यह फ्लैट खरीदारों पर आ जाएगा। फ्लैट खरीदार पर कितना बोझ पड़ेगा, इसका सटीक आकलन तो नहीं है, मगर जानकार मानते हैं कि प्रति फ्लैट 50 हजार से एक लाख रुपये तक देना पड़ सकता है। इन सेक्टरों में कुछ प्लॉट व्यावसायिक और संस्थागत भी हैं। फ्लैट खरीदारों को मिलाकर सभी आवंटियों की संख्या करीब एक लाख हो सकती है। ग्रेटर नोएडा प्राधिकरण की तरह नोएडा भी आवंटियों से सीधे प्राधिकरण के खाते में ड्राफ्ट या चालान के माध्यम से पैसा जमा कराएगा। बोर्ड से एजेंडा तय होने के कारण प्राधिकरण के अफसर इस पर फिलहाल कुछ भी कहने को तैयार नहीं हैं। फ्लैट खरीदार पर मार सबसे ज्यादा उन फ्लैट खरीदारों को दिक्कत होगी, जो किराये पर रहकर फ्लैट खरीद चुके हैं और हर माह किराया के साथ-साथ खरीदे गए फ्लैट की किस्त भी दे रहे हैं। साथ ही तीन-चार साल से फ्लैट मिलने का इंतजार कर रहे हैं। इन गांवों की जमीन का हुआ था अधिग्रहण 12 जनवरी 2002 से 30 मार्च 2009 केबीच बादौली खादर, छिजारसी, बहलोलपुर, रायपुर खादर, गढ़ी चौखंडी, शाहपुर गोवर्धनपुर खादर व बांगर, लखनावली, चोटपुर, गेझा, रोहिल्लापुर, बेगमपुर, नलगढ़ा, गुलावली, असगरपुर जागीर व छलेरा बांगर सहित करीब 24 गांवों की जमीन अधिग्रहित की गई थी। यहां के किसानों को अतिरिक्त मुआवजा दिया गया है। नए आवंटनों में जुड़ी होगी यह रकम अब तक जिन आवंटियों को जमीन आवंटित कर दी गई है, उनसे ही इसकी वसूली की जाएगी। नए आवंटियों से आवंटन की कीमत अतिरिक्त मुआवजे की रकम जोड़कर ही ली जाएगी। अतिरिक्त मुआवजे के नाम पर अलग से नहीं वसूला जाएगा।
ई-कॉमर्स की दिग्गज भारतीय कंपनी फ्लिपकार्ट की मुश्किल बढ़ती नजर आ रही है। जाने-माने फंड हाउस मॉर्गन स्टैनली ने फ्लिपकार्ट की वैल्यू एक बार फिर घटा दी है। मॉर्गन स्टैनली ने छठी बार फ्लिपकार्ट का वैल्युएशन घटाया है। मॉर्गन स्टैनली ने फ्लिपकार्ट की वैल्युएशन घटाकर 558 करोड़ रुपये कर दी है। गौरतलब है कि जून 2015 में फ्लिपकार्ट का वैल्युएशन 1520 करोड़ रुपये था। मॉर्गन स्टैनली ने फ्लिपकार्ट में अपनी होल्डिंग की वैल्यू तिमाही आधार पर 38 फीसदी घटाई है। उल्लेखनीय है कि इसी महीने वैलिक और फिडेलिटी ने भी फ्लिपकार्ट का वैल्युएशन घटाया था। वहीं पिछले साल वैनगार्ड ने भी फ्लिपकार्ट का वैल्युएशन 25 फीसदी घटा दिया था। गौरतलब है कि वैल्युएशन घटने से स्टार्ट-अप्स मुश्किल में आ गए हैं। वैल्युएशन घटने के बाद बाजार से पूंजी जुटाने में दिक्कतें होने लगती हैं। फ्लिपकार्ट इस साल बाजार से 100 करोड़ रुपये तक जुटाना चाहती थी। लेकिन अब हो सकता है कंपनी को परेशानी हो।
उद्योग संगठन एसोचैम का कहना है कि उद्योग जगत, खास कर छोटे एवं मंझोले उद्योग भारी संख्या में रोजगार उपलब्ध कराते हैं। कर चुकाने के मामले में अभी इन्हें अभी शक की निगाह से देखा जा रहा है, जो कि ठीक नहीं है। इसका कहना है कि भारत की बढ़ती आबादी पर ध्यान दें तो हर साल यहां एक आस्ट्रेलिया जुड़ रहा है। यहां की सबसे बड़ी चुनौती बढ़ती आबादी को रोजगार उपलब्ध कराना है। इसलिए उद्योग जगत पर विश्वास करना होगा। नोटबंदी के बाद अर्थव्यवस्था केहालात एवं अन्य मसलों पर अमर उजाला के संवाददाता शिशिर चौरसिया ने एसोचैम के नव निर्वाचित अध्यक्ष संदीप जाजोडिया से विस्तृत बातचीत की। पेश है इस बातचीत केसंपादित अंश:- प्रश्न- सरकार इस समय कर का दायरा बढ़ाना चाहती है और कर चोरी पर लगाम भी लगाना चाहती है। इस पर उद्योग जगत की क्या प्रतिक्रिया है? उत्तर- पिछले महीने बजट पेश करते हुए वित्त मंत्री अरुण जेटली ने आंख खोलने वाला आंकड़ा पेश किया कि कुल आबादी में महज 1.8 फीसदी लोग ही आयकर देते हैं। इसे बढ़ाने की आवश्यकता है। जहं तक उद्योग जगत की बात है तो वहां भी कुछ ऐसे हैं जो कर चोरी कर रहे हैं। लेकिन कर चोरी रोकने के प्रयास करते समय इस बात का ध्यान रखना होगा कि उंचे मूल्य के उत्पाद और सेवाओं के कारोबार में किसी प्रकार का डर अथवा कर-आतंकवाद की भावना पैदा नहीं हो।
बीमा एजेंट को सभी प्रकार की बीमा योजनाओं की बिक्री श्रृंखला में सबसे कम भरोसेमंद माना जाता है। यह बात एक नए अध्ययन में कही गई है।  यह सच्चाई वित्तीय मामलों की जानकारी रखने वाले और इस तरह की जानकारी से अनभिज्ञ सभी प्रकार के ग्राहकों के लिए समान रूप से लागू होती है। प्रमुख उद्योग संघ एसोचैम द्वारा कराए गए एक अध्ययन में कहा गया है कि 18 से 60 वर्ष के उम्र समूह में बीमा और वित्तीय मामलों की कोई विशेष जानकारी नहीं रखने वालों में से 72 फीसदी का मानना है कि बीमा योजनाओं की बिक्री के मामले में उनके एजेंट या सेल्स पर्सन सबसे कम भरोसेमंद होते हैं। इस अध्ययन में यह भी कहा गया है कि एजेंट के बाद जिन्हें सबसे कम भरोसेमंद माना जाता है, वह कोई और नहीं बल्कि खुद बीमा कंपनियां हैं। यह भी हालांकि गौरतलब है कि अध्ययन में जिन लोगों ने बीमा कंपनियों को कम भरोसेमंद माना, उनका अनुपात सिर्फ 29 फीसदी है, जो अपेक्षाकृत काफी कम है।
पहले ईटीएफ की कामयाबी से उत्साहित सरकार ने एक और एक्सचेंज ट्रेडेड फंड यानि ईटीएफ लांच कर द‌िया है। विनिवेश सचिव ने कहा है कि 4,500 करोड़ रुपये जुटाने के लिए ईटीएफ 17 से 20 जनवरी तक खुलेगा। रिटेल निवेशकों को इसमें 5 फीसदी का डिस्काउंट भी दिया जाएगा। इस ईटीएफ इश्यू में 1500 करोड़ रुपये का ग्रीनशू ऑप्शन भी है। गौरतलब है कि पहले सरकारी ईटीएफ का प्रदर्शन अच्छा रहा था और पहले सीपीएसई ईटीएफ से 14.5 फीसदी तक सालाना रिटर्न मिला। पहले ईटीएफ में रिटेल निवेशकों को 17.2 फीसदी रिटर्न मिला था। रिटेल के 17.2 फीसदी रिटर्न में लॉयल्टी यूनिट्स शामिल थे। मार्च 2014 में पहला सीपीएसई ईटीएफ आया था और इससे सरकार ने 3,000 करोड़ रुपये जुटाए थे। 1 साल बाद रिटेल निवेशकों को लॉयल्टी यूनिट्स जारी हुए थे। उल्लेखनीय है कि ईटीएफ, स्टॉक एक्सचेंज पर लिस्टेड फंड होते हैं और ये लिस्टेड पीएसयू में सरकार के हिस्से का विनिवेश करने का एक तरीका है। इस फंड में ओएनजीसी, आईओसी, कोल इंडिया, गेल जैसी 10 बड़ी पीएसयू कंपनियां शामिल होंगी। ये काफी बड़़ी और शानदार ट्रैक रिकॉर्ड वाली कंपनियां हैं। यहां आपको एक ही निवेश से 10 के 10 कंपनियों में निवेश का मौका मिल रहा है। 
एक्सिस बैंक ने कुछ संदिग्ध खातों पर अस्थायी रूप से रोक लगा दी है। गौरतलब है कि बैंक अपने कुछ कर्मचारियों की अनियमितता से परेशान है। एक्सिस बैंक ने बयान में कहा कि जांच एजेंसियों ने बैंक द्वारा दी गई नगद लेन-देन रिपोर्ट और एसटीआर के आधार पर बैंक शाखाओं में छानबीन की है। बैंक में लागू केवाईसी और एएमएल नियमों के अनुरूप बैंक ने ये रिपोर्ट दी हैं। इसके अलावा बैंक ने वित्तीय खुफिया इकाई के समक्ष भी अतिरिक्त एसटीआर दी है। बैंक ने कुछ खातों में लेनदेन को रोकने का भी कदम उठाया है। बयान में कहा गया है, ‘हम यह भरोसा दिलाना चाहते हैं कि बैंक सरकार की नोटबंदी की पहल की सफलता के लिए प्रतिबद्ध है। साथ ही वह सरकार की डिजिटल अर्थव्यवस्था की पहल में भी सहयोग दे रहा है।’
प्रधानमंत्री नरेंद्र मोदी की नोटबंदी द्वारा कालेधन के खिलाफ मुहिम, 50 दिनों तक आम जनता का खामोशी से घंटों लाइनों में खड़े रहकर 1,000 और 500 रुपये के पुराने नोटों को बदलवाना भाजपा की राजनीतिक साख को बढ़ाएगा या नहीं, इसका फैसला 11 मार्च को पांच प्रदेशों की जनता करेगी। लेकिन, नोटबंदी की अभूतपूर्व घटना से दो बातें बिल्कुल साफ हैं। पहली बात यह कि जनता कालेधन पर मोदी के साथ है और दूसरी, नोटबंदी कालेधन पर प्रधानमंत्री की आखिरी कार्रवाई नहीं थी। पिछले शुक्रवार को प्रधानमंत्री कार्यालय ने राजस्व और कारपोरेट अफेयर्स मंत्रालय के सचिवों की अध्यक्षता में एक टास्क फोर्स बनाई है। यह टास्क फोर्स नोटबंदी के दौरान शरारती तत्वों द्वारा शेल कंपनियों के जरिए बड़े पैमाने पर कालेधन को सफेद करने के खेल की छानबीन करेगी। शेल कंपनियां वैसी कागजी कंपनियां होती हैं, जिनके अधिकतर निदेशक बेनामी होते हैं और कई बार एक ही पते पर सैकड़ों शेल कंपनियां पंजीकृत होती हैं। ये कंपनियां टैक्स बचाने और कालेधन को सफेद करने के लिए खोली जाती हैं। टैक्सनेट से बचने के लिए ऐसी कंपनियां रिटर्न भी फाइल नहीं करती हैं। देश की डेढ़ करोड़ कंपनियों में से सिर्फ 4 फीसदी यानी लगभग 6 लाख कंपनियां ही रिटर्न भरती हैं।  जाहिर है कि बाकी की 96 फीसदी में से अधिकतर कंपनियां शेल अथवा छद्म कंपनियां होंगी। कथित तौर पर ये कंपनियां राजनीतिक संरक्षण और सरकारी अधिकारियों की मिलीभगत से फलती फूलती हैं। अगर सरकार चाहे तो सभी कंपनियों के प्रवर्तकों और निदेशकों के नामों को आधार से जोड़कर शेल कंपनियों पर बहुत हद तक लगाम लगा सकती है। आधार का प्रयोग बेनामी संपत्तियों को भी खंगालने में किया जा सकता है। जाहिर है अब मोदी की कालेधन के खिलाफ मुहिम का अगला लक्ष्य बेनामी संपत्ति हो सकता है।
आप घर लेना चाहते हैं तो आपके लिए खास ऑफर लेकर आई है  ई-कॉमर्स कंपनी स्नैपडील। स्नैपडील ने अपने प्लैटफॉर्म पर प्रॉपर्टी सेल शुरू की है। इस सेल में प्रॉपर्टी के आधार बिक्री मूल्य पर ग्राहकों को 10 प्रतिशत की छूट दी जा रही है। इसके अलावा कई दूसरे ऑफर्स भी दिए जा रहे हैं। कंपनी ने एक बयान में बताया कि रियल एस्टेट क्षेत्र की उसकी दीवाली सेल पांच अक्टूबर से 21 अक्टूबर तक चलेगी। यह उसकी प्रॉपर्टी सेल का दूसरा संस्करण है। पिछले साल सात दिन में उसने 150 घरों की बिक्री की थी। 
सरकार द्वारा नोटबंदी के 50 दिन पूरे होने पर वित्तमंत्री अरुण जेटली ने सरकार के इस प्रयास को सफल बताया है।  जेटली ने एक बार फिर से नोटबंदी के फैसले की सराहना करते हुए कहा कि टैक्स कलेक्शन के मामले में इसके नतीजे साफ-तौर पर दिखे हैं। जेटली ने बताया कि नोटबंदी के बाद देश में डायरेक्ट टैक्स के कलेक्शन में 13.6 फीसदी का इजाफा देखा गया है। उन्होंने इस फैसले का साथ देने के लिए जनता का शुक्रिया अदा किया। साथ ही कहा कि रबी फसल की बुआई में बीते साल के मुकाबले 6.3 फीसदी का इजाफा हुआ है। 
सरकारी विमानन कंपनी एयर इंडिया ने अपने यात्रियों के लिए न्यू ईयर सेल की शुरुआत की है। सेल के तहत ग्राहकों को 849 रुपए की शुरुआती कीमत पर फ्लाइट टिकट दिए जा रहे हैं। यह ऑफर चुनिंदा उड़ानों की इकोनॉमी क्लास के लिए एक तरफा किराए पर उपलब्ध होगा। ऑफर की शुरुआत मंगलवार से हो चुकी है। इसके तहत 27 दिसंबर से 31 दिसंबर 2016 तक टिकट की बुकिंग की जा सकती है और 15 जनवरी से 30 अप्रैल 2017 की यात्रा की जा सकेगी। ये टिकट पहले आओ – पहले पाओ के आधार पर दी जाएंगी। साथ ही कंपनी ने ये साफ कर दिया है कि किरायों को बिना किसी नोटिस के बदला जा सकता है। यह ऑफर सिर्फ वन-वे फेयर पर ही लागू होगा।
राजधानी, शताब्दी और दूरंतो जैसी ट्रेनों के साथ ही देश के बड़े स्टेशनों की स्वच्छता का स्तर आंकने के लिए रेलवे यात्रियों की सहायता लेगी। रेलवे स्टेशनों की साफ-सफाई पर ध्यान केंद्रित करते हुए रेलवे अब जल्द ही 407 व्यस्त स्टेशनों और करीब 200 ट्रेनों का विस्तृत सर्वेक्षण और ऑडिट करेगा। स्वच्छता अभियान से जुड़े रेल मंत्रालय के एक वरिष्ठ अधिकारी ने बताया कि कोई भी यात्री ट्रेनों और स्टेशनों की स्वच्छता से जुड़ी तस्वीरें केंद्रीय नियंत्रण बोर्ड को भेज सकता है। इस नियंत्रण कक्ष की स्थापना जल्द की जाएगी। यात्रियों से मिलने वाली प्रतिक्रियाओं के आधार पर लोकप्रिय ट्रेनों में सक्रिय रख-रखाव संबंधी सेवाओं, कपड़ों की गुणवत्ता, शौचालयों की स्थिति, कचरे का निपटान और कीट नियंत्रण प्रणाली का ऑडिट भी किया जाएगा। अधिकारी ने बताया कि ट्रेनों और स्टेशनों को सर्वेक्षण के नतीजों के आधार पर रैंक दी जाएगी। सर्वेक्षण में सभी प्रमुख ट्रेनों के अलावा सभी जन शताब्दी, संपर्कक्रांति और इंटर सिटी ट्रेनें भी शामिल की जाएंगी। 
अब कर्मचारियों को पीएफ और ESIC की तरफ से मिलने वाली मेडीकल सुविधाओं को लेने के लिए केवल एक फॉर्म भरना होगा। केंद्र सरकार कर्मचारी भविष्य निधि संगठन (ईपीएफओ) और स्वास्थ्य सेवाएं देने वाले कर्मचारी राज्य बीमा निगम (ईएसआईसी) के नामांकन फॉर्म को एक करने पर काम कर रही है। अभी दोनों सुविधाओं को लेने के लिए अलग-अलग फॉर्म भरना होता है। सरकार जल्द ही साझा पंजीकरण फॉर्म पेश करने की तैयारी कर रही है। इसका मुख्य मकसद कंपनियों के लिए पंजीकरण प्रक्रिया में कागजी कार्य बोझ को कम से कम करना है। एक वरिष्ठ अधिकारी ने कहा, ‘हम एक संयुक्त फॉर्म पर काम कर रहे हैं। ईपीएफओ और ईएसआईसी से पंजीकरण के लिए नियोक्ताओं को इसी साझा फॉर्म का इस्तेमाल करना होगा।’  ईपीएफओ और ईएसआईसी द्वारा चलाई जाने वाली योजनाओं के तहत देश में औपचारिक क्षेत्र में काम करने वाले कर्मियों को जरूरी सुरक्षा कवर उपलब्ध कराया जाता है। बीस या अधिक कर्मचारियों वाली कंपनियों के लिए ईपीएफओ के पास पंजीकरण कराना जरूरी है, जबकि ईएसआईसी के पास पंजीकरण के लिए यह सीमा 10 कर्मचारियों की है। 
दुनिया की सबसे बड़ी ई-कॉमर्स कंपनी अमेजन भारत में 500 मिलियन डॉलर का निवेश करने जा रही है। खाद्य प्रसंस्करण उद्योग मंत्री हरसिमरत कौर ने गुरुवार को जानकारी देते हुए बताया कि अमेजन का भारत में खाद्य उत्पादों की ई-खुदरा बिक्री पर 500 मिलियन डॉलर निवेश करने का प्रस्ताव है। उन्होंने कहा कि अमेजन के अलावा ग्रॉफर्स और बिग बास्केट ने भी खाद्य उत्पादों के खुदरा व्यापार के लिए प्रत्यक्ष विदेशी निवेश एफडीआई प्रस्ताव जमा किए हैं। इसके साथ ही मेट्रो कैश एंड कैरी ने भी इसमें रूचि दिखाई है। कौर ने संवाददाताओं को बताया कि पिछले साल खाद्य उत्पादों के कारोबार में 100 फीसद विदेशी निवेश की अनुमति मिलने के बाद हमें अच्छा रिसपोन्स मिला। गौरतलब है कि अमेजन ने खाद्य उत्पादों की ई-रिटेलिंग में उतरने का फैसला किया है। उसने करीब 3350 करोड़ रुपये निवेश करने की योजना बनाई है। हरसिमरत कौर ने बताया कि नवंबर में विश्व खाद्य मेले के बाद हम बड़े निवेश की उम्मीद करते हैं और यह कई मिलियन डॉलर में होगा। उन्होंने बताया कि सरकार ने मेगा फूड पार्क, कोल्ड चौन ग्रिड और फूड ग्रिड सहित क्षेत्र को बढ़ावा देने के लिए कई उपाय किए हैं।
निजी क्षेत्र के सबसे बड़े बैंक आईसीआईसीआई बैंक ने मोबाइल ऐप ‘ईजीपे’ लांच किया है। इस ऐप के जरिए व्यापारी, रिटेलर्स और प्रोफेशनल्स मोबाइल फोन पर अपने ग्राहकों से विभिन्न डिजिटल तरीकों से तुरंत कैशलेस भुगतान स्वीकार कर सकेंगे। आईसीआईसीआई बैंक ने बयान में कहा कि अपनी तरह का पहला ईजीपे ऐप ग्राहकों को अपने मोबाइल फोन से यूनीफाइड पेमेंट इंटरफेस (यूपीआई), किसी भी क्रेडिट या डेबिट कार्ड या इंटरनेट बैंकिंग के जरिए भुगतान की बेहतर सहूलियत की पेशकश करता है। आगे कहा गया कि आईसीआईसीआई बैंक का कोई भी चालू खाताधारक ईजीपे ऐप को डाउनलोड कर इसका इस्तेमाल शुरू कर सकता है। जो लोग आईसीआईसीआई के ग्राहक नहीं हैं, वे आईसीआईसीआई बैंक में चालू खाता खोलकर उसके बाद इस ऐप का इस्तेमाल कर सकेंगे। फिलहाल यह ऐप एंड्रॉयड स्मार्टफोन पर उपलब्ध है लेकिन जल्द ही यह आईओएस स्मार्टफोन के लिए भी उपलब्ध होगा।
आर्थिक मामलों के सचिव शक्तिकांत दास ने कहा कि 50,000 रुपये अथवा इससे अधिक नकद लेन-देन करने पर बैंकिंग नकद लेनदेन कर (बीसीटीटी) लगाने के बारे में कोई निर्णय नहीं लिया गया है। मुख्यमंत्रियों की उच्चस्तरीय समिति ने नकद लेन-देन की सीमा तय करने और एक सीमा से अधिक नकद लेन-देन पर कर लगाने की सिफारिश की है। साथ ही दास ने अगले वित्त वर्ष में आर्थिक वृद्धि की दर सात प्रतिशत से अधिक रहने की उम्मीद जताई है।शक्तिकांत दास ने कहा कि इस बारे में अभी कोई निर्णय नहीं किया गया है। एसोसिएटिड चैंबर्स ऑफ कॉमर्स एण्ड इंडस्ट्री के वार्षिक सम्मेलन को संबोधित करते हुए दास ने कहा, कुछ सुझाव आए हैं। सरकार ने मुख्यमंत्रियों की समिति के सुझाव पर कोई निर्णय नहीं लिया है। सरकार रिपोर्ट का सावधानीपूर्वक अध्ययन करेगी और उचित फैसला लेगी। गौरतलब है कि डिजिटलीकरण पर आंध्र प्रदेश के मुख्यमंत्री चंद्रबाबू नायडू की अध्यक्षता में गठित मुख्यमंत्रियों की समिति ने नकद में होने वाले सभी तरह के बड़े लेन-देन में नकदी के इस्तेमाल की सीमा तय करने और 50,000 रुपये से अधिक के नकद लेन-देन पर शुल्क लगाने की सिफारिश की है। 
वित्तमंत्री अरुण जेटली ने पेंशनरों को बेहतर सेवा प्रदान करने के लिए वेब रिस्पांसिव पेंशनर्स सर्विस पोर्टल को लांच किया है। इसे केन्द्रीय पेंशन लेखा कार्यालय -सीपीएओ- ने विकसित किया है। जेटली ने बुधवार को लेखा महानियंत्रक -सीजीए- के नए कार्यालय भवन का उद्घाटन करने के बाद पेंशनरों के लिए विकसित वेब रिस्पांसिव पोर्टल को लांच किया। इस पोर्टल पर देशभर के पेंशनर अपने मामलों की ताजा स्थिति की जानकारी ले सकते हैं। इसके साथ ही पेंशन भुगतान की प्रक्रिया विभाग से होते हुए बैंक तक पहुंची है या नहीं, इसकी भी जानकारी मिल सकती है। इस अवसर पर वित्तमंत्री ने कहा कि समय बीतने के साथ साथ सरकार का राजस्व और खर्च, दोनों बढ़ा है। ऐसे परिवेश में लेखा महानियंत्रक कार्यालय पब्लिक फाइनेंस मैनेजमेट सिस्टम -पीएफएमएस- जैसे आईटी कदमों से कार्य को आसान बनाया है। इसके साथ ही इसने कर के अलावा अन्य स्रोत से मिलने वाले राजस्व के लिए नॉन टैक्स रेवेन्यू पोर्टल -एनटीआरपी- भी बनाया गया है। इससे भी सकार को आसानी हो गई है।
बजाज ऑटो के एमडी ने सरकार के द्वारा नवंबर में लिए गए  नोटबंदी के फैसले पर विरोध दर्ज किया। बजाज ने कहा कि सरकार द्वारा इसके बारे में सोचना ही गलत था और इसके क्रियान्वयन की बात तो बाद में आती है।
राष्ट्रीय पेंशन प्रणाली (एनपीएस) के तहत खाता खोलने की प्रक्रिया को पेंशन फंड नियामक पीएफआरडीए ने आसान बना दिया है। पेंशन फंड नियामक और विकास प्राधिकरण ने आधार संख्या और ई-हस्ताक्षर के माध्यम से खाता खोलने के लिए कागजी फॉर्म की अनिवार्यता को खत्म कर दिया है। पेंशन कोष नियामक एवं विकास प्राधिकरण (पीएफआरडीए) ने अक्टूबर 2013 में अपने ‘ग्राहक को पहचानो’ (केवाईसी) प्रक्रिया के लिए ई-केवाईसी की अनुमति दे दी थी। प्राधिकरण ने इसे व्यक्ति के पते और पहचान की प्रक्रिया के लिए मान्य अन्य दस्तावेजों के साथ ही अनुमति दी थी।  एक विज्ञप्ति में कहा गया है कि यदि कोई पॉइंट ऑफ प्रेजेंस (पीओपी) उपभोक्ता ई-हस्ताक्षर से जुड़ा हुआ है और एनपीएस के लिए ऑनलाइन आवेदन करता है तो उसे केंद्रीय एजेंसी को भौतिक रूप में अपने दस्तावेज नहीं भेजने होंगे।
ऑनलाइन रिटेल मार्केट में छाई सुस्ती का असर अब साफ दिखने लगा है। बाजार में बढ़ती प्रतिस्पर्धा का असर स्नैपडील पर काफी पड़ा है। कंपनी अपने खर्चों में कमी करने के लिए अगले 2 महीने में 30 फीसदी स्टाफ की छुट्टी करने जा रहा है।  एक हजार कर्मचारियों पर पड़ेगा असर गुड़गांव स्थित कंपनी के मुख्यालय में काम कर रहे ऑपरेशन विभाग से जुड़े कर्मचारियों के अलावा कांट्रैक्ट पर काम कर रहे कर्मियों को भी बाहर किया जाएगा। कंपनी का कहना है कि निवेशक नहीं मिलने से उसके बिजनेस पर काफी असर पड़ रहा है, जिसकी वजह से कई खर्चों में कटौती करनी पड़ रही है। कंपनी के लॉजिस्टिक विभाग में काम कर रहे 5 हजार कर्मियों को भी कम किया जाएगा। इनकी संख्या को 3 हजार के आसपास किया जाएगा। 
देश का सबसे बड़ा सार्वजनिक क्षेत्र बैंक स्टेट बैंक ऑफ इंडिया (एसबीआई) जल्द ही अकाउंट में न्यूमतम बैलेंस राशि (मिनिमम बैलेंस) न रखने पर जुर्माना लगाएगा। बिजनेस स्टैंडर्ड की एक रिपोर्ट के अनुसार एसबीआई एक बार फिर अपनी उस नीति को स्थापित कर सकता है, जिसके तहत ग्राहकों को मासिक रूप से अपने खाते में न्यूनतम राशि बनाए रखनी होती है।
इस साल फरवरी में नियुक्ति गतिविधि में एक साल पहले के मुकाबले 1 फीसदी की मामूली बढ़ोत्तरी दर्ज की गई और अगले कुछ महीनों तक नौकरी बाजार में उतार-चढ़ाव होते रहने की संभावना है। यह बात नौकरीडॉटकॉम की एक रिपोर्ट में कही गई।  फरवरी में नौकरी जॉब स्पीक सूचकांक की रीडिंग 1,960 रही, जो सालाना आधार पर 1 फीसदी और माह दर माह आधार पर 15 फीसदी ज्यादा है। माह दर माह आधार पर आईटी-सॉफ्टवेयर उद्योग की नियुक्तियों में फरवरी में 8 फीसदी की वृद्धि दर्ज की गई, जबकि बीपीओ/आईटीईएस की नियुक्तियों में 21 फीसदी और तेल व गैस एवं बिजली की नियुक्तियों में 19 फीसदी की वृद्धि रही। शहरवार आकलन दर्शाता है कि नौकरी बाजार में आए उछाल में प्रमुख मेट्रो शहरों में फरवरी में नियुक्ति गतिविधि में आई तेजी का योगदान रहा। दिल्ली-एनसीआर, मुंबई, बंगलूरू और चेन्नई के लिए सूचकांक में जनवरी के मुकाबले क्रमश: 20 फीसदी, 14 फीसदी, 12 फीसदी और 11 फीसदी की बढ़ोत्तरी देखी गई। अनुभव के मामले में ज्यादातर नई नौकरियां 8-12 साल और 13-16 साल अनुभव वाले लोगों के लिए निकली हैं। रिपोर्ट में कहा गया कि 16 साल से ज्यादा का अनुभव रखने वालों के लिए फरवरी में नौकरियों में इस साल जनवरी की तुलना में 13 फीसदी की वृद्धि रही। सूचकांक की गणना मासिक आधार पर नौकरीडॉटकॉम साइट पर सूचीबद्ध होने वाली नौकरियों के आधार पर की जाती है। 
केंद्र सरकार ने विरल आचार्य को रिजर्व बैंक ऑफ इंडिया का डिप्टी गवर्नर चुना है। विरल आचार्य यूएस यूनिवर्सिटी में अर्थशास्त्र के प्रोफेसर हैं। गौरतलब है कि उर्जित पटेल के प्रोमोशन के कारण रिजर्व बैंक ऑफ इंडिया में डिप्टी गवर्नर का पद खाली था। वह विश्वानाथन, एसएस मुंद्रा,आर गांधी के समकक्ष कार्य करेंगे। फिलहाल आचार्य के बारे में ज्यादा नहीं बताया गया है। आचार्य न्यू यार्क यूनिवर्सिटी के सेटर्न स्कूल ऑफ बिजनेस में पढ़ाते हैं। आचार्य के रिज्यूम के मुताबिक, उन्होंने बैंकों, कॉर्पोरेट वित्त, ऋण जोखिम और परिसंपत्ति मूल्य निर्धारण के विनियमन पर रिसर्च किया है। एक साक्षात्कार में विरल से जब भारतीय अर्थव्यवस्‍था पर सवाल पूछा गया तो उन्होंने बताया कि अर्थव्यवस्‍था सुधार पर है और जीएसटी के लागू होने के बाद इस सुधार में और तेजी आएगी।
सुप्रीम कोर्ट ने कहा कि आवासीय योजनाओं के लिए अधिगृहित की गई जमीन उसके वास्तविक मालिक को ही वापस की जा सकती है। न्यायमूर्ति अनिल आर दवे और न्यायमूर्ति आदर्श गोयल की पीठ ने अपने फैसले में कहा है कि बिल्डर के आवेदनों को स्वीकार कर राज्य सरकार द्वारा अधिगृहित की गई जमीन को उसे सौंपने को  गलत और संवैधानिक प्रावधानों के विपरीत बताया है। वास्तव में हरियाणा के रोहतक में सेक्टर -27 एवं 28 में आवासीय/व्यावसायिक सेक्टर बनाने केउद्देश्य से हरियाणा शहरी विकास प्राधिकरण(हुडा) ने जमीन अधिगृहित की थी। अधिग्रहण की अधिसूचना जारी होने के बाद सरकार ने बिल्डर का आवेदन स्वीकार कर कुछ जमीन उन्हें ट्रांसफर कर दी थी। पीठ ने बिल्डर के नाम जमीन ट्रांसफर किए जाने को फैसले को निरस्त कर दिया है। पीठ ने कहा है कि अधिगृहित की गई जमीन को ट्रांसफर करने की बिल्डर के आवेदन को स्वीकार करना गरीबों के संसाधनों को अमीरों को फायदा पहुंचाने के समान है। ऐसा करना किसानों के वजूद और उनकी आजीविका के साथ सौदेबाजी करने जैसी बात है। यह संविधान की धारणा के खिलाफ है। ऐसा करना समानता के मूल अधिकार और संपत्ति व जीने के अधिकार के खिलाफ है। ऐसा न तो प्रत्यक्ष रूप से किया जा सकता है और न ही परोक्ष रूप से। शीर्ष अदालत ने अपने फैसले में कहा है कि जन उद्देश्य या कॉलोनी बसाने के लिए जमीन का अधिग्रहण गलत नहीं है लेकिन बाद में जमीन को बिल्डर को ट्रासंफर करना निजी उद्देश्य के लिए अधिग्रहण करने के समान है। यहां साफ है कि अधिग्रहण की प्रक्रिया शुरू होने के बाद राज्य ने ही बिल्डर को इसमें शामिल होने की इजाजत दी। बगैर सरकार की सहमति से बिल्डर इस प्रक्रिया में नहीं आ पाते। कहीं न कहीं सरकार द्वारा आश्वासन मिलने के बाद ही बिल्डर ने इसमें निवेश किया। राज्य को अपनी शक्ति का इस तरह से इस्तेमाल की इजाजत नहीं दी जा सकती। पीठ ने कहा कि अगर बिल्डर ने जमीन मालिकों को पैसे दिए हैं तो उसे मुआवजा माना जाएगा। जमीन मालिकों को इसे लौटाने की जरूरत नहीं है। 
अमेरिकी ऑनलाइन कंपनी अमेजन अब फल व सब्जी की भी डिलीवरी करने की तैयारी कर रही है। इसके लिए कंपनी ने सरकार के पास आवेदन किया है ताकि वो इस तरह के बिजनेस में अलग से कंपनी खोल सके और इसके लिए उसे मंजूरी दी जाए। अगर सरकार अमेजन के आवेदन को स्वीकार कर लेती है तो यह पहली बार होगा कि कोई विदेशी कंपनी ऑनलाइन फल-सब्जी बेच सकेगी। अभी केवल भारतीय कंपनियों को ही इसकी मंजूरी मिली हुई है।  50 करोड़ डॉलर का करेगी निवेश  डिपार्टमेंट ऑफ इंडस्ट्रियल पॉलिसी एंड प्रमोशन (डीआईपीपी) को भेजे गए अपने आवेदन में अमेजन ने कहा है कि वो भारत में एक अलग कंपनी के जरिए इस कारोबार में उतरना चाहती है। अमेजन इसके लिए अगले 5 सालों में 50 करोड़ डॉलर का निवेश करेगी। सरकार से मंजूरी मिलने के बाद कंपनी 6 महीने में इस तरह का कारोबार शुरू कर देगी। 
नोटबंदी के बाद हुई कैश की किल्लत की वजह से जिस तरह से डिजिटल ट्रांजेक्शन बढ़े थे, अब उसमें काफी कमी आ गई है। एटीएम और बैंकों में कैश की उपलब्धता के कारण अब ज्यादातर लोग खरीददारी करने के लिए कैश को तवोज्जों देने लगे हैं।  रिटेल स्टोर्स पर कैश से खरीददारी में 30 फीसदी का उछाल देश के प्रमुख शहरों में स्थित बड़े रिटेल स्टोर्स जैसे कि बिगबाजार, लाइफस्टाइल, स्पेंसर, मैक्स, शॉपर्स स्टॉप आदि में अकेले जनवरी माह में कैश ट्रांजेक्शन 20-30 फीसदी की ग्रोथ देखने को मिली है। वहीं नोटबंदी के बाद नवंबर-दिसंबर में यह महज 5 से 8 फीसदी थी। 
कर्मचारी भविष्य निधि संगठन (ईपीएफओ) ने मौजूदा वित्त वर्ष के लिए भविष्य निधि जमा पर ब्याज को घटाकर 8.65 फीसदी करने का निर्णय किया है। वित्त वर्ष 2015-16 में यह 8.8 प्रतिशत थी। इंडियन नेशनल ट्रेड यूनियन कांग्रेस के उपाध्यक्ष अशोक सिंह ने बंगलूरू में बैठक के बाद कहा, ‘ईपीएफओ के निर्णय लेने वाले शीर्ष निकाय केंद्रीय न्यासी बोर्ड (सीबीटी) ने वर्तमान वित्त वर्ष में ब्याज दर को 8.65 फीसदी करने का निर्णय किया है जो 2015-16 में 8.8 फीसदी थी।’ ईपीएफओ के आय के अनुमान के मुताबिक यदि वह 8.8 फीसदी का ब्याज मौजूदा वित्तवर्ष में भी देता है तो उसे 383 करोड़ रुपये का घाटा होगा। हालांकि पिछले वित्त वर्ष में 8.8 फीसदी ब्याज देने के बाद ईपीएफओ के पास 409 करोड़ रुपये का अधिशेष बच गया था जिसका प्रयोग वह चाहे तो इस साल भी उतना ही ब्याज देने के लिए कर सकता है।
दुनिया की सबसे बड़ी ऑनलाइन ई-रिटेल कंपनी भारत में अपने स्टोर्स खोलने की योजना पर काम कर रहा है। कंपनी अपने इन फूड स्टोर्स के जरिए किराने का सामान बेचेगी। अमेजन ने इसके लिए सरकार से अनुमति मांगी है।  किसानों से सीधे सामान खरीदकर बेचने की योजना अमेजन की भारतीय बाजार में किसानों से सीधे सामान खरीदकर बेचने की योजना है। कंपनी ऐसे प्रॉडक्ट को अपने लेबल या फिर थर्ड पार्टी के जरिए बेचेगी। अमेजन इसके लिए 3500 करोड़ रुपये निवेश करने का प्लान कर रही है। इससे पहले कंपनी ने ऑनलाइन ग्रोसरी स्टोर खोलने के लिए भी सरकार को आवेदन दिया हुआ, जिसकी मंजूरी अभी तक नहीं मिली है।
भारतीय वित्त वर्ष का अंतिम महीना मार्च आ गया है। ऐसे में सभी नौकरीपेशा लोगों के दिमाग में टैक्स बचाने के लिए उधेड़बुन चल रही है। ऐसे में सबका ध्यान एचआरए यानी होम रेंट एलाउंस की तरफ जा रहा है। इसके जरिए आसानी से टैक्स बचाया जा सकता है। आमतौर पर एचआरए सभी कर्मचारियों की सेलरी का अहम हिस्सा होता है। इसके बावजूद एचआरए बेसिक सेलरी की तरह पूरी तरह टैक्स के दायरे में नहीं आता। एचआरए के रूप में होने वाली आय आयकर कानून की धारा 10(13A) के अंतर्गत छूट मिली है। आईए जानें एचआरए के जरिए आप अपने टैक्स की बचत कैसे कर सकते हैं... कुल टैक्सेबल इनकम की गणना एचआरए को कुल आय से घटाकर की जाती है। इससे कर्मचारी को टैक्स बचाने में मदद मिलती है। लेकिन एक बात याद रखें, यदि कर्मचारी अपने निजी आवास में रहता है या किसी तरह मकान का किराया नहीं देता है तो एचआरए के जरिए हुई आय टैक्स के दायरे में आती है।  एचआरए के रूप में टैक्स की बचत केवल वही नौकरीपेशा व्यक्ति कर सकता है जिसके सेलरी स्ट्रक्चर में एचआरए शामिल हो साथ ही वह किराए के मकान में रहता हो। स्वरोजगार करने वाले व्यक्ति को एचआरए का लाभ नहीं मिलता है। एचआरए के फायदा अस अवधि तक ही मिलेगा तब तक वे किराए के मकान में रहे हैं। कितना मिल सकता है लाभ 1.  एचआरए के रूप में होने वाली कुल आय  2. महानगर में रहने वाले व्यक्ति को सैलरी के 50 प्रतिशत तक, गैरमहानगरीय क्षेत्रों में रहने वाले को सैलरी के 40 प्रतिशत तक 3. कुल वार्षिक आय का 10 प्रतिशत मकान किराए के रूप में देने पर  टैक्स लाभ के लिए इन दस्तावेजों की होती है आवश्यक्ता  एचआरए की छूट उसी स्थिति में मिल सकती है जब आपके पास किराया देने की रसीद या मकान मालिक के साथ हुआ रेंट एग्रीमेंट उपलब्ध हो। यदि किराएदार द्वारा दिया गया वार्षिक किराया 15,000 रुपये मासिक या 1 लाख रुपये वार्षिक से ज्यादा हो तो मकान मालिक का पेन कार्ड नंबर देना आवश्यक है। 
गरीबी हटाने के लिए सरकार द्वारा दी जा रही विभिन्न सब्सिडी को लक्ष्य वर्ग तक सही-सही पहुंचाने में यूनिवर्सल बेसिक इनकम योजना कारगर हो सकती है। वित्तमंत्री अरुण जेटली द्वारा मंगलवार को संसद में वर्ष 2017-17 के लिए पेश आर्थिक सर्वेक्षण में इसका जिक्र किया गया है। आर्थिक सर्वेक्षण में कहा गया है कि यूबीआई एक बेहद शक्तिशाली विचार है और यदि यह समय इसे लागू करने के लिए परिपक्व नहीं है तो इस पर गंभीर चर्चा तो हो ही सकती है। इसमें कहा गया है कि सिर्फ केन्द्र सरकार की ही करीब 950 योजनाएं चलती हैं जिस पर सकल घरेलू उत्पाद की करीब पांच फीसदी राशि खर्च होती है। इसके अलावा मध्यम वर्ग को खाद्य, रसोई गैस और उर्वरक पर सकल घरेलू उत्पाद की तीन फीसदी राशि खर्च होती है। यह राशि लक्ष्य समूह तक पहुंच सके, इसमें यूबीआई सहायक हो सकता है। इसमें कहा गया है कि हर आंख से आंसू पोछने का महात्मा गांधी का उद्देश्य पूरा करने में यूबीआई सफल हो सकता है। इस योजना में राशि का हस्तांतरण सीधे लाभार्थी के बैंक खाते में होगा, इसलिए लाल फीताशाही या ब्यूरोक्रेसी से इसे निजात मिल सकती है। इसमें कहा गया है कि यूबीआई के लिए जन धन, आधार और मोबाइल -जैम- में से दो चीजें तो पूरी तरह से कार्यशील हैं। सर्वेक्षण में अनुमान लगाया गया है कि इसे लागू करने से गरीबी में आधा फीसदी की कमी हो सकती है और इसे लागू करने पर सकल घरेलू उत्पाद का महज चार से फीसदी राशि ही लगेगी। 
रियल एस्टेट कंपनी सुपरटेक लिमिटेड अब हेल्थकेयर सेक्टर में हाथ आजमाने जा रही है। कंपनी ने अपनी एकीकृत टाउनशिप परियोजनाओं में अस्पताल खोलने का फैसला किया है। इस क्रम में सुपरटेक सबसे पहला अस्पताल नोएडा के सेक्टर-74 स्थित केप टाउन में बनाने जा रही है। यह अस्पताल सुपर स्पेशलिस्ट होगा जहां 100 बिस्तरों की सुविधा होगी। सुपरटेक लिमिटेड के चेयरमैन आर.के. अरोड़ा के मुताबिक नोएडा में प्रस्तावित अस्पताल पर कंपनी 100 करोड़ का निवेश करेगी। उन्होंने बताया कि अस्पताल का निर्माण कार्य आरंभ कर दिया गया है और मई, 2017 तक अस्पताल निर्माण का काम पूरा हो जाएगा। उन्होंने बताया कि अस्पताल में स्वास्थ्य संबंधी विश्वस्तरीय सुविधाएं होंगी। यहां 24 घंटे आपातकालीन सेवा भी दी जाएगी। इस अस्पताल में सुपरटेक टाउनशिप के निवासियों के साथ आसपास के लोगों का भी इलाज किया जाएगा।
अगर आप किसी तरह की जॉब में है और सालाना होने वाली इनकम टैक्स के दायरे में आती है, तो इसके लिए इन्वेस्टमेंट प्रूफ सबमिट करना जरूरी होता है। इन्वेस्टमेंट प्रूफ सबमिट करने का वक्त दिसंबर के अंत से लेकर के मार्च तक चलता है। ये आपकी कंपनी पर निर्भर करता है कि वो किस तारीख तक आपसे इनवेस्टमेंट प्रूफ सबमिट करने के लिए कहती है। बहुत से लोगों को पता नहीं होता है कि कौन-कौन से डॉक्यूमेंट इसमें जमा करने होते हैं और इसके चक्कर में वो आखिरी वक्त तक परेशान होते हैं। हम आपको आज बताने जा रहे हैं, उन इन्वेस्टमेंट प्रूफ के बारे में जिनका इस्तेमाल करके आप टैक्स सेविंग कर सकते हैं।   क्यों जरूरी है इन्वेस्टमेंट प्रूफ को रखना   मार्च से पहले कंपनी का एचआर आपसे पिछले 9 महीनों में किए गए इन्वेस्टमेंट प्रूफ की कॉपी मांगता है, ताकि वह आपके द्वारा टैक्स बचाने के लिए किए गए इन्वेस्टमेंट की जांच कर ले। आपकी कंपनी आपको बाद में टैक्स ज्यादा या कम देने के झंझट से बचाने के लिए ऐसा करती है। कंपनी हर महीने आपकी सैलरी से टैक्स काटती है, लेकिन मार्च से पहले उसे आपके द्वारा किए गए इन्वेस्टमेंट डिक्लेरेशन को इनकम टैक्स डिपार्टमेंट में सबमिट करना होता है। ऐसा करने से कंपनी और आपको आगे चलकर कोई परेशानी नहीं झेलनी पड़ती है।  
देश में मनीलांड्रिंग का एक बड़ा मामला सामने आ रहा है। सरकार को 3900 करोड़ का घपले का अंदेशा है। मामले की गंभीरता को देखते हुए प्रधानमंत्री कार्यालय में अधिकारियों ने कार्रवाई करने पर विचार किया। सूत्रों के अनुसार इस मामले में सरकार की तरफ से 49 कंपनियों को चिंहित किया गया है जिनपर मनी लॉंड्रिंक एक्ट के तहत कार्रवाई की जा रही है। ऐसी 49 शेल कंपनियों के खिलाफ जांच के बाद सीरियस फ्रॉड इन्वेस्टिगेशन ऑफिसर ने आपराधिक मामला दर्ज किया है। जांच में पाया गया है कि 559 लाभार्थियों ने 54 प्रोफेशनल्स की मदद से 3900 करोड़ रुपये का हेरफेर किया है। इन जानकारियों को स्पेशल इनवेस्टिगेशन टीम, इनकम टैक्स डिपार्टमेंट, प्रवर्तन निदेशालय, सेबी और इंस्टिट्यूट ऑफ चार्टर्ड अकाउंटेंट्स ऑफ इंडिया से साझा किया है। साथ ही इनके बैंक खाते भी सील किए जा रहे हैं। बैठक में ये बात निकलकर सामने आयी की देश में 15 लाख रजिस्टर्ड कंपनियां हैं जिनमें से छह लाख ही रिटर्न दाखिल कर रही हैं। जबकि नौ लाख रिटर्न दाखिल नहीं कर रही हैं और नोटबंदी के बाद इन कंपनियों के खातों में 1238 करोड़ रुपए आए। सरकार ने इस मामले की जांच के लिए आयकर विभाग के साथ एसआईटी का भी गठन किया है।   Meeting held in PMOwith various Depts' Sr Officers to review functioning of Shell Companies to prevent misuse fr money laundering&taxevasion — ANI (@ANI_news) February 10, 2017   Task Force set up by PMO under Co-chairmanship of Revenue Secy&Corporate Affairs Secy to monitor actions taken agnst deviant shell companies — ANI (@ANI_news) February 10, 2017
सरकार ने लोक भविष्य निधि (पीपीएफ) और किसान विकास पत्र जैसी अन्य लघु बचत योजनाओं पर ब्याज दर जनवरी-मार्च तिमाही के लिए अपरिवर्तित रखने का निर्णय लिया है। सरकार ने यह फैसला ऐसे समय लिया है, जब वाणिज्यिक बैंक अपनी ब्‍याज दरों में कटौती कर रहे हैं। गौरतलब है कि सरकार ने लघु बचत योजनाओं की ब्याज दरों की तिमाही समीक्षा की नयी व्यवस्था पिछले साल अप्रैल से शुरू की है। वित्त मंत्रालय की अधिसूचना में कहा गया है कि पीपीएफ पर आठ प्रतिशत वार्षिक की मौजूदा ब्याज दर जनवरी-मार्च तिमाही में भी बनी रहेगी। पांच साल की परिपक्वता वाले राष्ट्रीय बचत पत्र :एनएससी: पर भी यही दर लागू होगी। इसी प्रकार 112 महीनों की परिपक्वता वाले किसान विकास पत्र पर ब्याज दर 7.7 प्रतिशत वार्षिक पर अपरिवर्तित रखी गई है। सुकन्या समृद्धि खाता योजना पर 8.5 प्रतिशत और वरिष्ठ नागरिक बचत योजना :पांच वर्ष: पर 8.5 प्रतिशत वार्षिक की ब्याज दर में भी बदलाव नहीं किया गया है। पांच साल के आवर्ती जमाओं पर जनवरी-मार्च तिमाही में ब्याज दर 7.3 प्रतिशत पर बनी रहेगी। इस समय बचत खातों पर लोगों को चार प्रतिशत की दर से और एक से पांच वर्ष की मियाद वाली बैंक जमाओं पर 7-7.8 प्रतिशत का ब्याज चल रहा है।
एयर इंडिया के बेड़े में एक नए तरह का विमान शामिल हुआ है जिसमें कई तरह के खास फीचर्स हैं।  एयर इंडिया ने बृहस्पतिवार को पहला एयरबस 320 नियो (न्यू इंजन ऑप्शन) विमान बेड़े में शामिल किया।
राष्ट्रीय पेंशन प्रणाली (एनपीएस) के तहत खाता खोलने की प्रक्रिया को पेंशन फंड नियामक पीएफआरडीए ने आसान बना दिया है। पेंशन फंड नियामक और विकास प्राधिकरण ने आधार संख्या और ई-हस्ताक्षर के माध्यम से खाता खोलने के लिए कागजी फॉर्म की अनिवार्यता को खत्म कर दिया है। पेंशन कोष नियामक एवं विकास प्राधिकरण (पीएफआरडीए) ने अक्टूबर 2013 में अपने ‘ग्राहक को पहचानो’ (केवाईसी) प्रक्रिया के लिए ई-केवाईसी की अनुमति दे दी थी। प्राधिकरण ने इसे व्यक्ति के पते और पहचान की प्रक्रिया के लिए मान्य अन्य दस्तावेजों के साथ ही अनुमति दी थी। एक विज्ञप्ति में कहा गया है कि यदि कोई पॉइंट ऑफ प्रेजेंस (पीओपी) उपभोक्ता ई-हस्ताक्षर से जुड़ा हुआ है और एनपीएस के लिए ऑनलाइन आवेदन करता है तो उसे केंद्रीय एजेंसी को भौतिक रूप में अपने दस्तावेज नहीं भेजने होंगे।
सौरभ झावेरी को (बदला हुआ नाम) को थोड़ी देर के लिए इस बात पर कतई भरोसा नहीं हुआ कि नोएडा एक्सटेंशन स्थित सुपरटेक की इकोसिटी में मात्र 26 लाख रुपये में दो बेड रूम का फ्लैट उन्हें मिल रहा है और वह फ्लैट रेडी टू मूव (शिफ्ट के लायक तैयार) है। झावेरी को 890 वर्गफुट में बने इस फ्लैट का ऑफर सीधे तौर पर सुपरटेक से नहीं है, बल्कि इस परियोजना के आरंभिक दौर में बुक कराने वाले निवेशक से आया है, जो इसे बेचना चाहता हैं। नोएडा व नोएडा एक्सटेंशन में प्रॉपर्टी डीलर का काम करने वाले बलवंत त्यागी ने बताया कि ऐसे मकानों की संख्या सैकड़ों में है, जो रेडी टू मूव हैं, लेकिन वहां कोई नहीं रह रहा है क्योंकि जिन लोगों ने इन फ्लैटों को पांच-छह साल पहले बुक कराया था, असल में वे निवेशक थे जो अब घाटे में ही सही, उस मकान को बेचकर निकल जाना चाहते हैं।  औद्योगिक संगठन एसोचैम की रिपोर्ट के मुताबिक राष्ट्रीय राजधानी क्षेत्र में 2.5 लाख मकान इंवेंटरी के तौर पर खाली पड़े हैं जो निर्माणाधीन मकानों का 35 फीसदी है। अकेले नोएडा इलाके में 1.2 लाख मकानों की इंवेंटरी है।
किराये या लीज पर घर लेने वालों के लिए जुलाई से अतिरिक्त बोझ पड़ने वाला है। वस्तु व सेवाकर (जीएसटी) के तहत जमीन, मकान को लीज या किराये पर देने पर मकान मालिक को टैक्स देना होगा। इससे किराया महंगा हो जाएगा, क्योंकि मकान मालिक इसकी भरपाई किरायेदार से ही करेगा। इसके अतिरिक्त बन रहे मकान पर ईएमआई देने पर भी हर महीने टैक्स देना होगा।  मकान, जमीन को खरीदना, बेचना रहेगा दायरे से बाहर हालांकि जीएसटी के दायरे में मकान, जमीन को खरीदने या फिर बेचने पर किसी तरह का कोई टैक्स नहीं देना होगा। इसके लिए अभी मौजूद प्रावधानों के अनुसार केवल स्टांप ड्यूटी देनी होगी। वित्त मंत्री अरुण जेटली द्वारा पेश किए गए जीएसटी बिल में इस तरह का प्रावधान किया गया है। हालांकि बिजली के बिल को जीएसटी के प्रावधानों से बाहर रखा गया है। 
दिल्ली विकास प्राधिकरण (डीडीए) खाली पड़ी जमीन पर खेल का मैदान विकसित करने जा रहा है। योजना के तहत पूर्वी दिल्ली में इस तरह के चार खेल मैदानों का विकास होगा। स्थानीय निवासियों को यहां फुटबाल, वॉलीबाल खेलने की सुविधा मिलेगी। डीडीए अधिकारियों के मुताबिक, राजधानी में फिलहाल नेब सराय, मैदान गढ़ी, पश्चिम विहार व द्वारका में खेल के मैदान हैं। नए सिरे से डीडीए गाजीपुर गांव, मयूर विहार डिस्ट्रिक सेंटर, शास्त्री पार्क व बुलंद मसजिद के नजदीक खाली पड़े मैदानों का विकास करेगी। डीडीए का मानना है कि इसका दोहरा फायदा होगा। एक तरफ डंपिंग ग्राउंड में तब्दील होते इन मैदानों को साफ करने से आबोहवा शुद्ध होगी। वहीं, रिहायशी कालोनियों के नजदीक विकसित होने वाले खेल मैदानों से लोगों की सेहत भी सुधरेगी। जल्द ही लोगों को इन स्थानों पर खेल की सुविधा मिलने लगेगी।
नोटबंदी के बाद कालाधन रखने वालों पर सरकार ने शिकंजा कसना शुरू कर दिया है। सरकार ने आठ नवंबर के बाद से खरीदी गईं गाड़ियों का ब्यौरा जानने के लिए देशभर में कार डीलरों को नोटिस भेजा है। सूत्रों के अनुसार कार डीलरों ने आयकर विभाग के साथ जान कारियां भी साझा की हैं। आयकर विभाग का मानना है कि आठ के बाद बड़े पैमाने पर लोगों ने अपना कालाधन खपाने के लिए लग्जरी गाड़ियां खरीदी हैं। गौरतलब है कि नोटबंदी के बाद कार कंपनियों में जबरदस्त उछाल देखा गया था। साथ ही कई कंपनियों के दिसंबर के टारगेट समय से पूर्व ही पूरे हो गए थे। आयकर सूत्रों के अनुसार विभाग एक जनवरी के बाद लग्जरी गाड़ियां खरीदने वालों को नोटिस जारी करने की तैयारी कर रहा है। 
इंफोसिस में जारी उठा-पटक के बीच विशाल सिक्‍का निवेशकों से मुलाकात कर अपनी बात रखेंगे। कार्पोरेट जगत में अब इस बात को लेकर चर्चा गर्म हो गई है कि कहीं इंफोसिस के सीईओ विशाल सिक्का व प्रमुख संस्थापक सदस्यों खासकर एन.आर. नारायण मूर्ति के बीच का विवाद रतन टाटा व साइरस मिस्त्री की राह पर न चल निकले। टाटा समूह के लंबे इतिहास में दागदार बन चुकी टाटा-मिस्त्री के बीच चली कार्पोरेट लड़ाई की बीमारी अब देश की दूसरी बड़ी आईटी कंपनी इंफोसिस की तरफ बढ़ रही है। इस बीच सूत्रों के मुताबिक सोमवार को सिक्का मुंबई में कंपनी के वैश्विक संस्थानक निवेशकों से मुलाकात करने वाले हैं। अब सबकी नजर सोमवार को सिक्का की मुलाकात पर टिकी हुई है। सोमवार को सिक्का निवेशकों के एक समूह से अलग से भी मिलेंगे। सिक्का व मूर्ति के बीच किसका पलड़ा भारी रहेगा, यह संस्थानक निवशेकों के समर्थन पर निर्भर रहेगा। गौरतलब है कि कंपनी में संस्थापकों (प्रमोटर्स) की हिस्सेदारी मात्र 12.75 फीसदी है जबकि सार्वजनिक हिस्सेदारी 86.74 फीसदी है। कार्पोरेट जगत के विशेषज्ञों के मुताबिक ऐसे में संस्थापकों का स्वतंत्र प्रबंधन पर दबाव डालना कार्पोरेट गवर्नेंस के नियमों के तहत उचित नहीं है। 
करदाताओं के लिए  महत्वाकांक्षी योजना ई निर्वाण की खिड़की को आयकर विभाग ने देशभर के चुनिंदा 60 दफ्तरों में शुरू कर दिया है। यह सुविधा शीघ्र ही 100 और दफ्तरों में शुरू की जाएगी। आयकर विभाग के एक वरिष्ठ अधिकारी के मुताबिक आयकर संपर्क केन्द्र -आस्क- के नाम से शुरू की गई यह सुविधा जल्दी ही बेहद लोकप्रिय होगी क्योंकि इसकी संख्या बढ़ायी जा रही है। फिलहाल यह 60 जगहों पर है जिसे शीघ्र ही बढ़ा कर 100 जगहों पर किया जाएगा। हालांकि उन्होंने स्वीकार किया कि ढांचागत सुविधाओं की तंगी की वजह से इस सुविधा को नए केंद्रों पर विस्तार करने में थोड़ी देर हुई। उल्लेखनीय है कि केंद्रीय प्रत्यक्ष कर बोर्ड -सीबीडीटी- ने इस सुविधा को पिछले साल ही शुरू कर दिया था। इस तंत्र के तहत यदि किसी करदाता को आयकर विभाग से कोई शिकायत है तो वह चाहे तो विभाग के पोर्टल पर ई-निर्वाण लिंक के जरिए अपनी शिकायत दर्ज करा सकता है या फिर आस्क केंद्रों पर जाकर शिकायत पंजीकृत करा सकता है। 
बैंक कर्मचारी यूनियन ने पीएम मोदी को खत लिखकर मांगा 50 दिनों का ओवरटाइम। सूत्रों के अनुसार राष्ट्रीय स्वयंसेवक संघ से जुड़े एक बैंक यूनियन ने नोटबंदी के बाद 50 दिनों तक कार्य अवधि से काफी ज्यादा देर तक काम करने वाले बैंककर्मियों के लिए ओवरटाइम पेमेंट की मांग की है। बैंक यूनियन ने इस बारे में एक पत्र प्रधानमंत्री नरेंद्र मोदी को भेजा है, जिसकी प्रति वित्तमंत्री अरुण जेटली को भी भेजी गई है। भारतीय मजदूर संघ से जुड़े नेशनल आर्गनाइजेशन ऑफ बैंक वर्कर्स के उपाध्यक्ष अश्वनी राणा ने प्रधानमंत्री को भेजे एक पत्र में कहा है कि नोटबंदी के बाद 10 नवंबर 2016 से ही बैंककर्मियों ने लगातार 12 से 18 घंटे तक काम किया। इस दौरान उन्हें न तो छुट्टी मिली न ही आराम। शुरू में तो रविवार और अन्य छुट्टी में भी काम करना पड़ा।
सुप्रीम कोर्ट ने कहा है कि अगर जमीन का मालिक उस जगह पर निर्माण केलिए किसी बिल्डर से करार करता है तो वह उपभोक्ता कहलाएगा। इसके साथ ही सुप्रीम कोर्ट ने राष्ट्रीय उपभोक्ता अदालत के उस फैसले को दरकिनार कर दिया है जिसमें ऐसे करार में जमीन के मालिक को उपभोक्ता मानने से इनकार कर दिया गया था। न्यायमूर्ति दीपक मिश्रा और न्यायमूर्ति एनवी रमण की पीठ ने अपने फैसले में कहा कि ऐसे मामलों में यह देखना होगा कि क्या जमीन के मालिक और बिल्डर के बीच कोई संयुक्त करार तो नहीं है। अगर जमीन मालिक का निर्माण कार्य पर कोई नियंत्रण नहीं है और वह निर्माण कार्य में हिस्सेदार नहीं है तो उपभोक्ता संरक्षण अधिनियम केतहत वह उपभोक्ता है। इससे पहले राष्ट्रीय उपभोक्ता आयोग ने बुंगा डेनियल बाबू नाम एक व्यक्ति को यह कहते हुए उपभोक्ता मानने से इनकार कर दिया था कि उसने अपनी जमीन पर बहुमंजिली इमारतों के निर्माण के लिए एक बिल्डर से करार किया था।   सुप्रीम कोर्ट ने कहा कि इस मामले में बाबू इस मामले में पार्टनर नहीं है। उसका निर्माण केकाम पर कोई नियंत्रण नहीं है। निर्माण कार्य पर नियंत्रण बिल्डर का है। राष्ट्रीय उपभोक्ता आयोग से पहले राज्य उपभोक्ता आयोग ने इस आधार पर बाबू को उपभोक्ता मानने से इनकार कर दिया था उसका इरादा फ्लैटों को बिक्री करने का था और चार फ्लैट उसने बेची भी थी। लेकिन सुप्रीम कोर्ट ने आयोग केइस निर्णय को पूरी तरह से गलत बताया है। सुप्रीम कोर्ट ने राज्य उपभोक्ता आयोग को फिर से इस मामले पर विचार करने केलिए कहा है।
टाटा सन्स बोर्ड ने समूह की विभिन्न कंपनियों में 10 हजार करोड़ रुपए के निवेश का फैसला लिया है। बताते चलें कि 21 फरवरी को एन चंद्रेशखर ने चेयरमैन का पद संभालने के बाद यह पहली बोर्ड मीटिंग ली।
निर्माण के कारण उड़ने वाली धूल व अन्य कारणों से होने वाले वायु प्रदूषण को लेकर नेशनल ग्रीन ट्रिब्युनल (एनजीटी) की सख्ती कायम है। एनजीटी ने अपनी टिप्पणी में कहा कि दिल्ली-एनसीआर में कई बच्चे और बूढ़े वायु प्रदूषण का शिकार हो रहे हैं। वहीं हजारों की तादाद में लोग फेफड़ों के कैंसर से जूझ रहे हैं। प्राधिकरणों को आदेश का उल्लंघन करने वालों पर कड़ी कार्रवाई कर सुनिश्चित करना होगा कि निर्माण के दौरान वायु प्रदूषण न होने पाए। इसके बाद बेंच ने अपने निर्देश में नागरिक संस्थाओं और सार्वजनिक प्राधिकरणों को कहा कि वे दिल्ली-एनसीआर में निर्माण स्थलों के इर्द-गिर्द उड़ने वाली धूल के कारण होने वाले वायु प्रदूषण पर सख्ती बरतें। साथ ही उन रियल एस्टेट डेवलपर्स पर कार्रवाई करें, जो वायु प्रदूषण की रोकथाम न कर आदेश का उल्लंघन करते हों। सभी नगर निगम ऐसे लोगों पर सख्ती के साथ 50 हजार रुपये का जुर्माना लगाएं। बृहस्पतिवार को वायु प्रदूषण के मामले पर सुनवाई के दौरान जस्टिस स्वतंत्र कुमार की अध्यक्षता वाली बेंच ने यह निर्देश दिया। सुनवाई के दौरान आदेश का उल्लंघन करने वाले 84 लोग ट्रिब्युनल के समक्ष मौजूद थे। इन सभी को ट्रिब्युनल ने कारण बताओ नोटिस दिया था कि आखिर क्यों न 50 हजार रुपये का जुर्माना लगाया जाए। कोर्ट रूम में जुटी भीड़ आदेश का उल्लंघन करने वाले सभी लोगों को पूर्वी दिल्ली नगर निगम, दक्षिणी दिल्ली नगर निगम व अन्य निगमों के जरिये जुर्माना न भरने पर नोटिस देकर तलब किया गया था। इतनी बड़ी संख्या में तलब किए गए लोगों की कोर्ट में हाजिरी से जाम लग गया। इसके बाद बेंच ने सभी लोगों को रजिस्ट्रार के पास भेज दिया। साथ ही संबंधित प्राधिकरणों से कहा कि वे बिल्डर्स और निजी घरों का निर्माण करने वाले लोगों की पृथक सूची तैयार कर ट्रिब्युनल के समक्ष पेश करें। बेंच ने तलब की गई संख्या (जिन पर जुर्माना लगाया गया था) पर हैरानी जताते हुए कहा कि इतनी बड़ी संख्या में कोई भी बिल्डर नहीं है। सभी निगम व प्राधिकरण बड़े बिल्डर्स पर अपना ध्यान लगाएं। इनके जरिये बड़ी मात्रा में वायु प्रदूषण किया जा रहा है। 440 लोगों पर जुर्माना बेंच ने अपनी टिप्पणी में कहा कि यदि बड़े बिल्डर्स और निजी घर बनाने वाले जुर्माने की एक ही राशि अदा करेंगे तो यह अन्याय होगा। बिल्डर्स के जरिये आदेश का उल्लंघन किए जाने पर उन पर 100 गुना अधिक जुर्माना लगाना चाहिए। सुनवाई के दौरान पूर्वी दिल्ली नगर निगम की ओर से पेश एडवोकेट बालेंदु शेखर ने बेंच को सूचित किया कि निगम ने निर्माण संबंधी ट्रिब्युनल के आदेश का उल्लंघन करने वाले 440 लोगों का चालान किया है। इनमें से 50 लोगों के जरिये 50 हजार रुपये का जुर्माना भरा गया है। अन्य लोगों ने जुर्माना भरने से मना कर दिया। बीते वर्ष लगाया था जुर्माना मालूम हो कि ट्रिब्युनल ने बीते वर्ष दिल्ली-एनसीआर में बिल्डर्स के जरिये वायु प्रदूषण फैलाने और निर्माण के दौरान उड़ने वाले धूल के कणों का उपाय न करने वालों पर 50 हजार रुपये जुर्माना लगाने का आदेश दिया था। साथ ही निर्माण के काम में लगे मजदूरों को अनिवार्य रूप से मास्क पहनकर काम करने का आदेश दिया था। साथ ही सड़कों पर निर्माण मलबा फेंकने वालों पर भी जुर्माना लगाकर सख्ती बरतने के आदेश दिए थे।
बैंक खाता भले ही आपका हो, लेकिन जरूरी नहीं कि आप अपने खाते से धन की निकासी कर सकें। दरअसल, नोटबंदी के चलते कालेधन से लड़ाई के खिलाफ रिजर्व बैंक ने एक और कड़ा कदम उठाया है। रिजर्व बैंक ने कुछ खातों पर धन निकासी पर अंकुश लगाया है। इकनॉमिक टाइम्स की खबर के मुताबिक जिन खातों में पांच लाख रुपए हैं और 9 नवंबर के बाद जिन खातों में 2 लाख या उससे ज्यादा की रकम जमा की गई है, उनको शक के रडार पर रखा गया है।  आरबीआई के मुताबिक बहुत संभव है नोटबंदी के बाद बैंकिंग प्राणाली का दुरुपयोग कर इन खातों में कालाधन जमा कराया गया हो। इन खातों से धन की निकासी के लिए आरबीआई ने सशर्त अधिसूचना जारी की है। आरबीआई की अधिसूचना के मुताबिक शक के घेरे में आए खातों से पैसों के लेनदेन या निकासी के लिए पैन नंबर देना होगा। जिन लोगों के पास पैन नंबर नहीं है, उन्हें फॉर्म 60 भरना होगा। आरबीआई की नई गाइडलाइन के मुताबिक शिकंजा छोटे खातों में भी कसा गया है। जिन खातों में सालाना एक लाख रुपये जमा करने की सीमा तय है, उनसे महीने में केवल 10 हजार रुपये निकासी की जा सकेगी। यह नियम उन खातों पर भी लागू होगा जिनमें अनुमति के बाद सालाना एक लाख रुपये जमा करनी की सीमा तय हुई है।
पंजाब नेशनल बैंक के स्वामित्व वाली पीएनबी हाउसिंग का आईपीओ 25 से 27 अक्टूबर के बीच खुलेगा। कंपनी आईपीओ के जरिए 2500-3000 करोड़ रुपये जुटाने वाली है। इश्यू का प्राइस बैंड 750 रुपये से 775 रुपये के बीच रखा गया है। फिलहाल कंपनी में पंजाब नेशनल बैंक की 51 फीसदी हिस्सेदारी है। पीएनबी हाउसिंग फाइनेंस 32 शहरों में मौजूद है। पीएनबी हाउसिंग फाइनेंस के एमडी, संजय गुप्ता ने कहा कंपनी के लिए आईपीओ लाना बड़ा कदम है।  उन्होंने आईपीओ के बाद कंपनी के बेहतर वैल्युएशन की उम्मीद जताई है। इश्यू के जरिए पंजाब नेशनल बैंक और प्राइवेट इक्विटी फर्म कार्लाइल अपना हिस्सा नहीं बेचेंगे। कार्लाइल का पीएनबी हाउसिंग में 49 फीसदी हिस्सा है। आईपीओ की राशि का इस्तेमाल डिस्ट्रिब्यूशन बढ़ाने में किया जाएगा।
नोटबंदी के बाद डिजिटल पेमेंट को बढ़ावा देने के क्रम में देशभर के पेट्रोल पंपों पर डेबिट कार्ड पेमेंट पर मर्चेंट डिस्काउंट रेट एमडीआर से मुक्ति से ग्राहकों को तो सुविधा मिल रही है। लेकिन इससे तेल बेचने वाली सरकारी कंपनियों को नुकसान हो रहा है। अधिकारियों का कहना है कि आगामी 31 मार्च तक तो वर्तमान व्यवस्था ही चलती रहेगी, लेकिन आगे के लिए कुछ सोचना होगा।
शादी पंजीकरण पर सेवा शुल्क लगाने की अधिसूचना जारी करने के बाद अब दिल्ली सरकार ई-डिस्ट्रिक पोर्टल की सेवाओं पर भी यह शुल्क वसूलेगी। हालांकि यह सेवा शुल्क ऑनलाइन पेमेंट गेटवे की सुविधा शुरू होने के बाद शुरू होगी। राजस्व विभाग के एक वरिष्ठ अधिकारी की माने तो ऑनलाइन पेमेंट गेटवे तैयार है। रिजर्व बैक ऑफ इंडिया की ओर से कुछ औपचारिकताएं बाकी हैं। वह मिलते ही यह सुविधा शुरू हो जाएगी। आवेदकों को क्रेडिट और डेबिट कॉर्ड के जरिए फीस जमा करने की सुविधा मिलेगी। राजस्व विभाग के ई-डिस्ट्रिक पोर्टल पर दिल्ली सरकार के पांच विभागों राजस्व विभाग, उच्च शिक्षा, समाज कल्याण विभाग, अनुसूचित जाति जनजाति कल्याण विभाग और खाद्य एवं आपूर्ति विभाग की कुल 44 सेवाओं के लिए ऑनलाइन आवेदन की सुविधा उपलब्ध है। उन सेवाओं पर लगने वाली फीस के अलावा सरकार अलग से सेवा शुल्क वसूलेगी। यह सेवा शुल्क यूजर चार्ज या फिर ई-गवर्नेंस फीस के नाम पर वसूली जाएगी। सूत्रों की माने तो यह शुल्क 50 रुपये से लेकर 500 रुपये तक वसूला जाएगा। अकेले राजस्व विभाग तीन लाख से ज्यादा प्रमाण पत्र जारी करता है, जिसपर शुल्क लगाने के बाद सरकार को दो करोड़ रुपये से ज्यादा का राजस्व मिलेगा। राजस्व विभाग के एक वरिष्ठ अधिकारी के मुताबिक यह शुल्क ई-गवर्नेंस शुल्क के रूप में लिया जाएगा। यह पैसा दिल्ली ई-गवर्नेंस सोसाइटी को जाएगा। कुल होने वाले राजस्व में से 80 फीसदी हिस्सा इस सोसाइटी के जरिए सभी 11 जिलों को बांटा जाएगा जबकि 20 फीसदी हिस्सा दिल्ली सरकार के आईटी विभाग को जाएगा। जिसके पास ई-डिस्ट्रिक पोर्टल के देखरेख की जिम्मेदारी है। 
सरकार ने डिजिटल तरीके से भुगतान को बढ़ावा देने के लिए सार्वजनिक क्षेत्र के सभी बैंकों (पीएसबी) से डिजिटल लेन-देन के लिए फीस चार्ज नहीं करने को कहा है। इससे जहां आम जनता को राहत मिलेगी, वहीं नकदी रखने के चक्कर से भी काफी हद तक मुक्ति मिल जाएगी। वित्त मंत्रालय चाहता है कि लोग नकदी की बजाय कार्ड और डिजिटल साधनों से भुगतान करें। सरकार की इसी मंशा को समझते हुए रिजर्व बैंक (आरबीआई) ने तत्काल भुगतान सेवा (आईएमपीएस), एकीकृत भुगतान इंटरफेस (यूपीआई) और असंरचित पूरक सेवा डाटा (यूएसएसडी) से 1,000 रुपये तक के लेन-देन को तर्कसंगत बनाते हुए 1 जनवरी 2017 से 31 मार्च 2017 तक चार्ज में छूट दी है। रिजर्व बैंक ने 1 जनवरी 2017 से 31 मार्च 2017 तक डेबिट कार्ड से 2,000 रुपये तक के लेनदेन पर मर्चेंट डिस्काउंट रेट (एमडीआर) को भी तर्कसंगत बनाया है। बुधवार को जारी एक सरकारी विज्ञप्ति के मुताबिक, डिजिटल और कार्ड से भुगतान को बढ़ावा देने के लिए वित्त मंत्रालय के बैंकिंग डिवीजन ने सार्वजनिक क्षेत्र के सभी बैंकों को जनता के हित में आईएमपीएस और यूपीआई से भुगतान करने पर चार्ज नहीं लेने को कहा है, साथ ही नेशनल इलेक्ट्रॉनिक फंड ट्रांसफर (एनईएफटी) के जरिए 1,000 रूपये से ज्यादा के भुगतान पर भी सिर्फ सेवा कर ही लेने को कहा है। इसके साथ ही यूएसएसडी के जरिए 1,000 रूपये से ज्यादा के भुगतान पर भी पचास पैसे की छूट देने को कहा है। यह शुल्क 31 मार्च 2017 तक के सभी लेन-देन के लिए लागू होगा।
आज के समय में सबसे मुश्किल काम है अपना घर खरीदना। लोग दिन-रात मेहनत करके पैसे कमाते हैं और अपने लिए आशियाना बनाते हैं। इसके लिए अधिकतर लोग होम लोन लेना पसंद करते हैं, लेकिन कभी-कभी पैसों की दिक्कत हो जाने की वजह से व्यक्ति अपना लोन समय से नहीं चुका पाता है। आपको बता दें कि यदि लोन की तीन किस्तें लगातार बैंक में जमा नहीं होती हैं, तो बैंक की तरफ से उस अकाउंट को एनपीए में डाल दिया जाता है। बैंक एक साल तक होम लोन की किस्त चुकाने का इंतजार करता है, लेकिन उसके बाद फिर लोन लेने वाले व्यक्ति को बैंक की तरफ से डिफॉल्टर घोषित कर दिया जाता है। इसके बाद बैंक आपके घर को जब्त कर सकता है और सरफासी एक्ट के तहत उसे नीलाम कर सकता है। आपको बता दें कि सरफासी एक्ट (प्रतिभूतिकरण और वित्तीय आस्तियों व प्रतिभूति हित अधिनियम 2002) किसी भी बैंक या वित्तीय संस्थान को लोन न चुका पाने वाले व्यक्ति की प्रॉपर्टी को नीलाम करने का अधिकार देता है। इस एक्ट की सहायता से बैंक अपने एनपीए कम करते हैं। यदि आप भी कभी ऐसी मुश्किल में फंस जाएं और लोन न चुका पाएं तो भी आपके पास कुछ ऐसे तरीके हैं, जिनसे आप अपने घर को नीलाम होने से बचा सकते हैं। आइए जानते हैं इनके बारे में।
दुनिया के सबसे अमीर व्यक्ति के नाम से मशहूर वॉरेन बफेट का रिटेल सेक्टर से रुझान काफी कम हो गया है। ऑनलाइन के दबाव में बफेट ने रिटेल सेक्टर से पूरी तरह से किनारा कर लिया है। बफेट ने वॉलमार्ट में अपनी हिस्सेदारी पूरी तरह से बेच दी है। बफेट अब एयरलाइंस में इनवेस्ट करेंगे।
यूपी चुनाव के सात में से तीन चरण पूरे हो चुके हैं। इसके बाद 23 फरवरी को चौथे चरण का मतदान होना है। आप सोच रहे होंगे कि हम आपको चुनाव तारीखों के बारे में क्यों बता रहे हैं, इस बारे में तो आप पहले से ही जानते हैं। आपका सोचना बिल्कुल सही है, लेकिन गौर करने वाली बात यह है कि इन चुनाव तारीखों का सीधा कनेक्‍शन आपकी जेब से है। यूपी में विधानसभा के चौथे चरण के लिए होने वाले मतदान के कारण बैंकों में 5 दिन का अवकाश रहेगा। अपने जरूरी काम निपटा लें। 22 फरवरी से बैंकों में अवकाश रहेगा, जिससे कैश की दिक्कत हो सकती है। चौथे चरण में प्रदेश के 12 जिलों में मतदान 23 फरवरी को होगा। प्रतापगढ, कौशाम्बी, इलाहाबाद, जालौन, झांसी, ललितपुर, महोबा, बांदा, हमीरपुर, चित्रकूट, फतेहपुर और रायबरेली जिलों में मतदान होने के कारण बैंक 5 दिन के लिए बंद रहेंगे। 
रीयल एस्टेल डेवलपर टाटा हाउसिंग ने अंतरराष्ट्रीय महिला दिवस के मौके पर भारतीय स्टेट बैंक (एसबीआई) के साथ भागीदारी की है। कंपनी की ओर से जारी बयान में कहा गया है कि टाटा  हाउसिंग अपने महिला ग्राहकों को एग्रीमेंट वैल्यू का 20 फीसदी भुगतान करने की अनुमति देती है। शेष राशि का भुगतान प्रापर्टी पर कब्जा मिलने पर किया जा सकता है। बयान में कहा गया है कि एसबीआई उसके महिला ग्राहकों को अंतरराष्ट्रीय महिला दिवस के तहत सालाना 9.5 फीसदी के विशेष ब्याज दर पर होम लोन की पेशकश करेगा। महिला दिवस 8 मार्च से 13 मार्च के बीच मनाया जाएगा। इसके अलावा एसबीआई ने इस स्कीम के तहत होम लोन पर प्रोसेसिंग फीस खत्म कर दी है।
 नोट पर अगर कुछ लिख दिया तो उसको भी बैंक स्वीकार करेगा। बैंकों द्वारा ऐसा नहीं करने पर रिजर्व बैंक ऑफ इंडिया (आरबीआई) बैंकों पर 10 हजार रुपये तक जुर्माना लगा सकता है। आरबीआई ने साफ किया है कि करेंसी नोट पर अगर किसी ने कुछ लिख दिया तो वो नोट वैध और प्रचलन में भी जारी रहेगा।  सोशल मीडिया पर जारी हुआ था फर्जी मैसेज आरबीआई द्वारा नवंबर में नए 500 और दो हजार के नोट जारी करने के बाद फेसबुक, व्हाट्सऐप पर एक फर्जी मैसेज सर्कुलेट हुआ था, जिसमें कहा गया था कि अगर नए नोट पर किसी ने कुछ लिख दिया तो वो नोट खराब और बेकार हो जाएगा। बैंक भी ऐसे नोट को स्वीकार नहीं करेगा और यह वैध चलन से भी हट जाएगा। तब नए दो हजार के नोट पर सोनम गुप्ता बेवफा है लिखा हुआ फोटो भी काफी वायरल हुआ था। 
नोएडा सहित एक्सिस बैंक की देशभर की शाखाओं में संदिग्ध गतिविधियों को देखते हुए बैंक ने मुंबई से अपने 24 कर्मचारियों को निलंबित कर दिया है। जबकि 50 खाते सीज किए गए हैं। आयकर विभाग के सर्वे में सबसे ज्यादा गड़बड़ियां एक्सिस बैंक में ही पाई जा रही है। बैंक का कहना है कि गड़बड़ियों के कारण उसकी साख को धक्का लगा है इसलिए वह जांच एजेंसियों को खुद गड़बड़ियों की सूचना दे रहा है। एक्सिस के रिटेल बैंकिंग प्रमुख राजीव आनंद ने बताया कि अब तक जांच एजेंसियों ने इसकी आठ शाखाओं पर सर्वे किया है जिनमें पांच शाखाएं दिल्ली की हैं। बैंक ने पिछले सप्ताह से अब तक  24 संदिग्ध कर्मियों को निलंबित किया है। उन्होंने कहा कि ऐसा नहीं है कि एक्सिस बैंक निशाने पर है बल्कि इसमें गड़बड़ी करने वाले खाताधारकों के खिलाफ कार्रवाई की जा रही है। किसी शाखा को बंद करने का कोई इरादा नहीं है। 
शेयर बाजार कमोजरी के बावजूद शुक्रवार के दिन बाजार में कारोबार तो होता दिखा, लेकिन इसके साथ ही दिनभर की धीमी शुरुआत के साथ बंद हुआ। बॉम्बे स्टॉक एक्सचेंज का सेंसेक्स 7.34 प्वाइंट गिरकर 28,832.45 पर बंद हुआ तो वहीं नेशनल स्टॉक एक्सचेंज के निफ्टी 2.20 प्वाइंट गिरकर 8897.55 पर बंद हुआ। आज शेयर मार्केट में छोटे और मझोले कारोबारियों से कोई सहयोग नहीं मिला। एफएमसीजी, ऑटो और बैंक शेयरों में कमोजरी दिखने को मिली। वहीं  रियल्टी, फार्मा और एनर्जी शेयरों से बाजार को बढ़ोतरी देखने को मिली। वहीं बीते गुरुवार निफ्टी 2 साल बाद 9000 के आंकड़े को छूने से चूक गया था। वैश्विक स्तर पर बाजारों में आई हलचल के चलते इसका असर एशियाई बाजारों पर भी दिखा। अमेरिका और यूरोपियन मार्केट में कमजोरी के बाद भारत में बाजार का स्तर लाल निशान पर दिखा। इस वजह से घरेलू मार्केट की शुरुआत गिरावट के साथ हुई। बता दें कि बीएसई का 30 शेयरों वाला इंडेक्स सेंसेक्स 52 अंकों की गिरावट के साथ 28,790 पर नजर आ रहा है। वहीं निफ्टी भी 20 अंकों की गिरावट के साथ 8,880 पर रहा। गुरुवार को भारी 112 अंकों की भारी गिरावट के बावजूद डाओ 21 हजार के ऊपर टिके रहने में कामयाब रहा। जिन प्रमुख शेयरों में कारोबार की शुरुआत गिरावट के साथ हुई उसमें इंफोसिस, आईटीसी, एशियन पेंट्स, टीसीएस, एचडीएफसी, आईसीआईसीआई बैंक, एमएंडएम, मारुति, टाटा स्टील, एनटीपीसी, हीरो मोटो, सन फार्मा, एलएंडटी शामिल हैं। वहीं रिलायंस, टाटा मोटर्स, गेल, कोल इंडिया, भारती एयरटेल के स्टॉक में तेजी दर्ज हुई है।
शराब कारोबारी पोंटी चड्डा की कंपनी वेव इंफ्राटेक ने नोएडा के पॉश इलाके सेक्टर 25ए और सेक्टर 32 में कमर्शियल और रेसिडेंशियल एरिया के रुप में डेवलप करने के लिए मिली 110 एकड़ की जमीन को नोएडा अथॉरिटी को वापस कर दिया है।
करप्शन केस में फंसे सैमसंग के उपाध्यक्ष ली जे योंग को आखिरकार गिरफ्तार कर लिया गया है। ली की गिरफ्तारी के बाद सैमसंग के शेयर धड़ाम हो गए। सियोल की स्थानीय अदालत में पूरी रात चली सुनवाई के बाद कोर्ट ने ली को गिरफ्तार करने का आदेश दे दिया था, जिसके बाद पुलिस ने फौरन आदेश का पालन करके जेल भेज दिया है। ली को एक सिंगल सेल में रखा गया है, जिसमें उन्हें एक टीवी और डेस्क की सुविधा दी गई है।  पिछले महीने की गई थी ली की गिरफ्तारी की मांग जनवरी में दक्षिण कोरिया के अभियोजकों ने स्थानीय अदालत से मांग की थी, कि सैसमंग के उपाध्यक्ष ली जे योंग को जल्द से जल्द गिरफ्तार किया जाए। ली पर आरोप है कि उन्होने देश में हुए राजनीतिक घोटाले में रिश्वत ली है। इस वजह से राष्ट्रपति पार्क ग्वेन हे पर महाअभियोग का मुकदमा चलाया जा रहा है।
केंद्र सरकार आंगनवाड़ी, आशा महिलाओं और मिड डे मील में लगे कर्मियों को भी ESIC और EPFO का लाभ देने की तैयारी कर रही है। अभी इन लोगों को इस सुविधा का लाभ नहीं मिलता है। इससे करोड़ो कर्मचारियों खासकर महिलाओं को फायदा मिलेगा। सरकार इसके लिए होली के बाद घोषणा कर सकती है। श्रम मंत्री बंडारू दत्तात्रेय ने इस बारे में हैदराबाद में घोषणा की है।   अभी तक नहीं है इन लोगों के पास सोशल सिक्युरिटी स्कीम दत्तात्रेय ने कहा कि अभी इन महिलाओं और मिड डे मील कर्मियों के पास इस तरह की कोई सोशल सिक्युरिटी स्कीम नहीं है। कई वर्षो से यह कर्मी सरकार से इस तरह की मांग कर रहे थे। यह सभी लोग सरकार के लिए काम कर रहे हैं, न कि प्राइवेट कंपनियों के लिए। इसलिए सरकार ने इनको यह सुविधा देने के लिए विचार कर रही है और एक कमेटी भी बना दी गई है। इस कमेटी में महिला व बाल विकास मंत्रालय, मानव संसाधन मंत्रालय, श्रम मंत्रालय और स्वास्थ्य मंत्रालय को शामिल किया गया है। वित्त मंत्रालय भी इसके लिए रजामंद हो गया है। 
वित्तमंत्री अरुण जेटली ने भ्रष्टाचारियों को आगाह किया है कि बैंकों में आप कालाधन जमा करके उसे सफेद नहीं कर सकते हैं। उन्होंने कहा, ‘अघोषित आय से अर्जित धन बैंकों में जमा करने के बाद आप निश्चिंत नहीं रह सकते। यदि आपने टैक्स नहीं चुकाया है तो आप इस जिम्मेदारी से मुक्त नहीं हो सकते। आयकर विभाग ऐसे जमा खातों पर नजर रखे हुए है।’ भारतीय रिजर्व बैंक के आंकड़ों के मुताबिक, नोटबंदी के बाद से 27 नवंबर तक 8.45 लाख करोड़ रुपये मूल्य के 500 और 1000 रुपये के पुराने नोट जमा हो चुके हैं। 
टाटा समूह में चेयरमैन पद को लेकर लंबे समय से चली आ रही उहापोह मंगलवार को खत्म हो गई है। वर्षों से टाटा समूह से जुड़े एन. चंद्रशेखरन ने समूह की होल्डिंग कंपनी टाटा संस के चेयरमैन का कार्यभार संभाल लिया है। इस चयन के साथ ही इस समूह ने अपनी 150 सालों से चली आ रही परंपरा भी तोड़ी है। चंद्रशेखरन कंपनी के पहले गैर पारसी चेयरमैन बने हैं। सायरस मिस्त्री की विदाई के बाद टाटा संस के बोर्ड में जगह दिए जाने के बाद से ही उनके चेयरमैन बनने के कयास लगाए जा रहे थे। टीसीएस का शानदार प्रदर्शन उनके चयन की अहम वजह रही है। चंद्रशेखरन के नेतृत्व में टीसीएस की आय और मुनाफा 3 गुना से ज्यादा बढ़ा। इसके अलावा रतन टाटा से नजदीकी और नेतृत्व क्षमता चंद्रशेखरन के चुनाव की बड़ी वजह रही हैं। टीसीएस में उनकी जगह राजेश गोपीनाथन को नया सीईओ बनाया गया है।
अब 50 लाख तक की इनकम वालों को भी अपना इनकम टैक्स रिटर्न भरने में कई सारे पेज नहीं भरने होंगे। इनकम टैक्स डिपार्टमेंट जल्द ही इस बारे में दिशा-निर्देश जारी करने वाला है। पहले यह सुविधा केवल 5 लाख तक की सालाना इनकम वालों को देने की घोषणा वित्त मंत्री अरुण जेटली ने अपने बजट भाषण में की थी। 
अज्ञात स्रोतों से जुटाए धन को गलत तरीके से बैंकिंग प्रणाली में जमा करने वाले लोगों के खिलाफ भारतीय रिजर्व बैंक ने शिकंजा कसना शुरू कर दिया है। केंद्रीय बैंक ने उन खातों से निकासी पर पाबंदी लगा दी है जिनमें 9 नवंबर के बाद 2 लाख रुपये से अधिक जमा कराए गए हैं और जिनका बैंलेंस 5 लाख रुपये से अधिक है। आरबीआई की अधिसूचना के मुताबिक, पैन या फॉर्म 60 जमा कराए बगैर (जो पैन कार्ड नहीं होने की स्थिति में भरा जाता है) ऐसे खातों के जरिये निकासी या ट्रांसफर करने की अनुमति नहीं दी जाएगी। उन खातों में मासिक निकासी की सीमा भी 10 हजार रुपये से अधिक नहीं होगी, जिनमें एक लाख रुपये सालाना जमा करने की स्वीकार्य सीमा से अधिक राशि जमा होगी।   
केंद्र सरकार ने छोटे आयकर बकायेदारों को राहत देने के लिए एक बड़ा फैसला किया है, जिससे 18 लाख बकायेदारों को फायदा होगा। हालांकि सरकार को खुद इस फैसले से करीब 7 करोड़ रुपये का नुकसान होने का अंदेशा है।  केंद्रीय प्रत्यक्ष कर बोर्ड (सीबीडीटी) ने उन सभी बकायेदारों का बकाया माफ करने की घोषणा की है, जिनकी देनदारी 100 रुपये से कम है। सीबीडीटी की इस पहल को वित्त मंत्रालय ने अपनी मंजूरी दे दी है। 
अब पांच साल किसी संस्थान में नौकरी करने के बाद ग्रैच्युटी 10 लाख रुपये बढ़कर मिलेगी। इसके लिए सरकार ने केंद्रीय भविष्य निधि संगठन (ईपीएफओ) के इस प्रस्ताव पर अपनी सहमति दे दी है। अब इसको लागू कब से किया जाएगा, इस पर सरकार विधानसभा चुनावों के बाद फैसला लेगी। इसके साथ ही ईपीएफओ ने सरकार को ग्रैच्युटी ट्रांसफर करने के प्रस्ताव को हरी झंडी नहीं दी है। सरकार का कहना है कि वो इस संबंध में राय लेकर फैसला करेगी, क्योंकि इसके लिए ग्रैच्युटी एक्ट में बदलाव करना पड़ेगा।  सरकार करेगी ग्रैच्युटी एक्ट में बदलाव करने पर विचार INTUC के  प्रेसीडेंट और ईपीएफओ सेंट्रल बोर्ड ऑफ ट्रस्टीज के सदस्य डॉ. जी संजीव रेड्डी ने amarujala.com को फोन पर बताया कि ईपीएफओ की तरफ से सरकार को ग्रैच्युटी ट्रांसफर करने के लिए प्रस्ताव दिया गया था, जिसको सरकार ने फिलहाल तो अपनी हरी झंडी नहीं दी है, लेकिन विचार करने की मांग को मान लिया है। सरकार का कहना है कि इसके लिए संसद के दोनों सदनों में संशोधन के लिए बिल रखना होगा, जो कि फिलहाल नहीं हो सकता है। इसके लिए सभी पक्षों और कानून मंत्रालय से विचार करके फैसला लिया जाएगा। अगर संसद से इस तरह का कोई बिल पास हो जाता है तभी इसका फायदा प्राइवेट सेक्टर में काम करने वाले लोगों को मिलेगा। 
नकदी की सीमित आपूर्ति से उपजे अवसरों को भुनाने के लिए एसबीआई कार्ड्स जल्द ही 25,000 रुपये की सीमा वाला क्रेडिट कार्ड लांच करने वाली है। यह कार्ड मुख्यत: समाज के निचले वर्ग के उन लोगों के लिए है, जो भुगतान की क्षमता तो रखते हैं लेकिन उनके पास कार्ड नहीं हैं। एसबीआई कार्ड्स एंड पेमेंट सर्विसेज के मुख्य कार्यकारी विजय जसूजा ने कहा कि समाज के निचले वर्ग के वे लोग जिनके पास कार्ड लेने के लिए कोई पुरानी क्रेडिट हिस्ट्री नहीं है, को बैंक जमा के एवज में 25,000 रुपये सीमा वाले कार्ड दिए जा सकते हैं। उन्होंने कहा कि समस्या यह नहीं है कि इन लोगों के पास खर्च करने के लिए पैसा नहीं है, बल्कि इनके पास इस्तेमाल के लिए कार्ड नहीं हैं। एसबीआई कार्ड्स उन्हें लगभग 2-3 माह में सुरक्षित कार्डों की पेशकश करेगी। जसूजा ने कहा कि नोटबंदी के बाद से कार्ड से लेन-देन की संख्या और लेन-देन की धनराशि में इजाफा हुआ है। उन्होंने यह भी कहा कि कंपनी ने कार्ड लेने की प्रक्रिया को सरल बनाया है और संभावित ग्राहकों को क्रेडिट कार्ड देने के लिए आय की सीमा घटाने की योजना बनाई जा रही है। जसूजा के मुताबिक, जनधन खाताधारक भी संभावित ग्राहक हो सकते हैं। एसबीआई कार्ड्स डिलीवरी में लगने वाले समय को घटाने पर भी काम कर रही है, ताकि नेटवर्क से अधिक से अधिक लोगों को जोड़ा जा सके। कहा गया कि अभी डिलीवरी में 9-11 दिनों का समय लगता है। हम इसे घटाकर 2-3 दिन करने की कोशिश कर रहे हैं।
वोडाफोन-आइडिया के प्रस्तावित मर्जर से टेलिकॉम इंडस्ट्री में 25 हजार लोगों की नौकरियों पर खतरा मंडरा रहा है। इस मर्जर के बाद आइडिया सबसे बड़ी कंपनी हो जाएगी, लेकिन वोडाफोन के कर्मचारियों पर इसका सबसे ज्यादा असर पड़ने की संभावना है। एक अनुमान के मुताबिक, सबसे ज्यादा चोट उन कर्मियों के ऊपर पड़ेगी जो सेल्स और डिस्ट्रीब्यूशन में हैं।  22 फीसदी लागत आती है सेल्स और डिस्ट्रीब्यूशन में इकनॉमिक टाइम्स के अनुसार, कंपनियों को जो रेवन्यू होती है उसमें 22 फीसदी लागत सेल्स और डिस्ट्रीब्यूशन में आती है। टेलिकॉम सेक्टर की सालाना आमदनी 1.3 लाख करोड़ रुपये होने का इस वित्त वर्ष में अनुमान है। इस कमाई में कंपनियों को स्टाफ पर 35 हजार करोड़ रुपये खर्च करना पड़ता है। टेलिकॉम एक्सपर्ट के मुताबिक छोटे सर्किल ऑफिसों में काम करने वालों पर छंटनी की तलवार सबसे ज्यादा लटकी हुई है। हालांकि हेड ऑफिस में काम करने वालों की नौकरी नहीं जाएगी, ऐसा उन्होने अनुमान लगाया है।  भारतीय टेलिकॉम इंडस्ट्री से प्रत्यक्ष और परोक्ष रूप से 3 लाख लोगों को रोजगार मिला हुआ है।
केंद्र सरकार की तरफ से कालेधन को लेकर बनाई गई एसआईटी के सुझावों पर अगर गौर करती है तो फिर करोड़ों क्रेडिट और डेबिट कार्ड धारकों को बड़ी राहत मिल सकती है। जस्टिस एमबी शाह की अगुवाई में बनाई गई एसआईटी ने डेबिट और क्रेडिट कार्ड पर लगने वाले सर्विस चार्ज को पूरी तरह से खत्म करने का सुझाव दिया है। इसके साथ ही शाह की टीम ने टैक्स देने वाले वरिष्ठ नागरिकों के लिए चिकित्सा बीमा, जीवन बीमा और पेंशन जैसी सुविधाएं को उपलब्ध कराने का भी सुझाव केंद्र सरकार को दिया है। सर्विस चार्ज से बैंक करते हैं रोजाना करोड़ों की कमाई गौरतलब है कि क्रेडिट और डेबिट कार्ड का उपयोग करने वाले लोगों से बैंक और ई-गेटवे सेवा मुहैया कराने वाली कंपनियां रोजाना बड़ी कमाई करते हैं। साल 2017 के जनवरी में करीब 115 करोड़ का ऑनलाइन लेन-देन किया गया था। इसके अलावा रिजर्व बैंक भी डिजिटल पेमेंट और डिजिटल बैकिंग के जरिए होने वाले लेन-देन पर सर्विस चार्ज लगाता है।
अंतरराष्ट्रीय मुद्रा कोष के बोर्ड ऑफ डायरेक्टर्स ने फ्रेच कोर्ट के फैसले के बावजूद क्रिस्टीन लेगार्ड पर ‘पूरा भरोसा’ जताया है। फ्रेंच कोर्ट ने क्रिस्टीन को फ्रांस के वित्तमंत्री रहने के दौरान वित्तीय मामलों में अनियमितताओं का दोषी पाया है। क्रिस्टीन के 2008 में फ्रांस के वित्तमंत्री रहने के दौरान उन पर वित्तीय गड़बड़ी संबंधित आरोप लगे थे। जिस पर सोमवार को फैसला सुनाते हुए फ्रेंच कोर्ट ने उन्हें दोषी माना था। फैसला आने के बाद आईएमएफ के बोर्ड ने बैठक कर क्रिस्टीन पर पूरा भरोसा जताया है। बोर्ड की ओर से जारी एक बयान में कहा गया कि, ‘कार्यकारी बोर्ड प्रबंध निदेशक की क्षमता में पूरा विश्वास जताता है। कार्यकारी बोर्ड प्रबंधन निदेशक के साथ मिलकर काम करने और वैश्विक अर्थव्यवस्था की चुनौतियों से निपटने की प्रतिबद्धता जताता है।’ आईएमएफ के बयान के बाद क्रिस्टीन लेगार्ड ने कहा कि हालांकि वह कोर्ट के फैसले से संतुष्ट नही है फिर भी वह इस फैसले के खिलाफ अपील नही करेंगी। लेगार्ड पर वित्त मंत्री रहते हुए कारोबारी बर्नार्ड तेपी को गलत तरीके से सरकारी कोष से भुगतान करने का आरोप है। क्रिस्टीन को, एडिडास स्पोर्ट्स ब्रांड को क्रेडिट लायोनाइस बैंक को बेचे जाने को लेकर उद्योगपति बर्नार्ड तेपी को बतौर मुआवजा 42.2 करोड़ डालर दिये जाने को चुनौती देने में विफल रहने को लेकर दोषी पाया गया। 
बजट में सरकार ने लोगों का घर का सपना साकार करने के लिए भी महत्वपूर्ण कदम उठाए। इसके तहत सबसे महत्वपूर्ण घोषणा यह की गई है कि पहली बार मकान खरीदने वालों को 35 लाख रुपए तक के कर्ज पर हर साल ब्याज में 50 हजार रुपए तक पर टैक्स में छूट दी जाएगी। इसकी एकमात्र शर्त यह है कि खरीदे गए मकान की कीमत 50 लाख रुपए से अधिक न हो। इसके साथ ही इस बजट में सरकारी निजी भागीदारी वाली स्कीमों सहित केंद्रीय या राज्य सरकार की किसी स्कीम के तहत 60 वर्गमीटर तक के क्षेत्र में सस्ते मकानों के निर्माण को सर्विस टैक्स से छूट देने का प्रस्ताव है।
नोटबंदी के बाद देश के विभिन्न बैंकों के खातों में जमा अघोषित धनराशि से काला धन के हिस्से निकालने के लिए वित्त मंत्रालय ने एक नायाब तरीका अपनाया है। इसके तहत कर अधिकारी को किसी के दरवाजे पर जाने की जरूरत नहीं है और अघोषित आय रखने वाला खुद ब खुद टैक्स डिपार्टमेंट के ऑनलाइन फॉर्म को भरते हुए स्वेच्छा से अघोषित आय को प्रधानमंत्री गरीब कल्याण योजना में जमा कर देगा।  इस प्रक्रिया के तहत जिस किसी ने भी नोटबंदी के बाद बैंकों में चलन से हटाए गए नोटों में बेहिसाब पैसा जमा कराया है, वैसे लोगों की छंटनी कर आयकर अधिकारी उन्हें एक ऑनलाइन फॉर्म भरने को कहेंगे। यह फॉर्म एक तरह का नोटिस है जो है तो बेहद छोटा लेकिन इसमें बहुत ही कुशलता से प्रश्न पूछे गए हैं। इन प्रश्नों के पूरे जवाब देने की प्रक्रिया में एक करवंचक स्वयं अपने काले धन का खुलासा करने को मजबूर हो जाएगा। आयकर अधिकारी अभी तक करीब 18 लाख ऐसे लोगों को इस तरह के मेल या एसएमएस भेज चुके हैं जबकि अन्य लोगों को भी भेजे जाने की तैयारी है।
नोटबंदी के बाद 25 नवंबर तक के पहले एक पखवाड़े में बैंकों के ऋण में 0.8 फीसदी या 61,000 करोड़ रुपये की गिरावट आई है। यह सूचना भारतीय रिजर्व बैंक ने अपने ताजा आंकड़े में दी है। इसके साथ ही हालांकि नोटबंदी के कुछ सकारात्मक परिणाम भी मिले हैं। कर्जधारकों, जिनमें कुछ डिफाउल्ट एकाउंट भी शामिल हैं, ने इसी पखवाड़े में 66,000 करोड़ रुपये वापस भी चुका दिए हैं। इसी पखवाड़े में आम लोगों ने बैंक खातों में 4,030 अरब रुपये भी जमा कर दिए हैं और यह जमा राशि नौ दिसंबर तक 12,000 अरब रुपये के आंकड़े को पार कर गई है और जिससे सरकार की सभी आंकड़ेबाजी गड़बड़ हो गई है।
भारत संचार निगम लिमिटेड ने अपने ग्राहकों को जोर का झटका धीरे से दे दिया है। कंपनी ने लैंडलाइन से लैंडलाइन लोकल कॉल की दर को जहां महंगा कर दिया है, वहीं दूसरी तरफ पल्स रेट को भी घटा दिया गया है। बीएसएनएल के इस कदम से लैंडलाइन उपभोक्ताओं में काफी रोष है क्योंकि इससे उनका मासिक बिल काफी बढ़ जाएगा। अब बीएसएनएल का कॉल रेट प्राइवेट कंपनियों के बराबर हो जाएगा।  ये हो जाएगी नई कॉल और पल्स रेट बीएसएनएल ने समान नेटवर्क पर लैंडलाइन से लैंडलाइन स्थानीय कॉल की अवधि एक मिनट घटा दी है और साथ ही शुल्क में 20 प्रतिशत की वृद्धि की है।बीएसएनएल के प्रवक्ता ने कहा, 'बीएसएनएल लैंडलाइन से बीएसएनएल लैंडलाइन पर समय यानी पल्स को तीन से घटाकर दो मिनट कर दिया गया है।'  इसके अलावा बीएसएनएल के नेटवर्क में प्रति एमसीयू (मीटर्ड कॉल्ड यूनिट) को 20 प्रतिशत बढ़ाकर एक रुपये से 1.20 रुपये प्रति यूनिट कर दिया गया है। उन्होंने कहा कि प्रति यूनिट शुल्क और कॉल की अवधि में कमी उपभोक्ताओं को सूचित किए बिना की गई है। इस बदलाव की जानकारी उन्हें जनवरी, 2017 के बिलों में मिलेगी।
नोटबंदी के 100 दिन पूरे होने के बाद केन्द्रीय वित्त मंत्री अरुण जेटली ने कहा है कि देश में नोटों की कोई कमी नहीं है और नोटबंदी के कुछ ही हफ्तों में सामान्य स्थिति बहाल हो गई थी। भारतीय प्रतिभूति मुद्रण एवं  मुद्रा निर्माण निगम लिमिटेड -एसपीएमसीआईएल- की तारीफ करते हुए उन्होंने कहा कि नोटबंदी के बाद इसने सप्ताह के सातों दिन 24 घंटे काम कर स्थिति सामान्य करने में अहम भूमिका निभाई। जेटली ने शुक्रवार  को एसपीएमसीआईएल के स्थापना दिवस  समारोह को संबोधित करते हुए कहा कि शायद पूरी दुनिया में नोट बदलने की इससे बड़ी कवायद आज तक नहीं हुई है। उन्होंने कहा कि नोटबंदी और  विमुद्रीकरण के दौरान कुछ भी कहना आसान नहीं था। सही मायने में विमुद्रीकरण  का काम बहुत ही कठिन है। वित्त मंत्री ने भरोसा देते हुए कहा कि काफी अनुसंधान के बाद नोटबंदी पर फैसला किया गया है। इसके बाद नोटों की छपाई की गति में  तेजी लाने की दिशा में निर्देश दिया गया। इसके अतिरिक्त काफी सुरक्षित  तरीके से नये नोटों की छपाई की गयी ताकि कहीं कोई चूक नहीं रह जाए। इसके लिए एसपीएमसीआईएल का कार्य प्रशंसा के योग्य है। उल्लेखनीय है कि बीते 8 नवंबर को 500 एवं 1000 रुपये के पुराने नोटों को चलन से बाहर करने की घोषणा की थी। उसके बाद काफी दिनों तक देश भर में पुराने नोट बदलने या बैंक में जमा करने के लिए लंबी लंबी लाइनें लगी थीं।  
देश में भारतीय मानक ब्यूरो (बीएसआई) के हिसाब से किसी औद्योगिक उत्पाद को आईएसआई मार्क सत्यापन के बाद ही बेचा जा सकता है लेकिन पानी साफ करने वाले रिवर्स ओसमोसिस (आरओ) फिल्टर की बिक्री बिना किसी आईएसआई मार्क के ही हो रही है। आरओ मशीन की बिक्री करने वाली कंपनियों पर यह आरोप नेशनल ग्रीन ट्रिब्यूनल (एनजीटी) में गैर सरकारी संस्था फ्रैंड्स ने याचिका दाखिल कर लगाया है। संस्था की मांग है कि बिना आईएसआई मार्क वाले आरओ फिल्टर की बिक्री पर तत्काल रोक लगनी चाहिए। इस मामले पर एनजीटी 13 अप्रैल को विचार करेगा। एनजीटी की पीठ करेगी सुनवाई   जस्टिस स्वतंत्र कुमार की अध्यक्षता वाली पीठ को इस मामले पर विचार करना है। गैर सरकारी संस्था फ्रैंड्स ने आरोप लगाया है कि बिना आईएसआई मार्क वाले आरओ मशीनों के कारण लोगों की सेहत दांव पर है। कंपनियां आरओ मशीनों की बिक्री में भारत मानक ब्यूरो के नियमों का पालन नहीं कर रही हैं। संस्था ने पीठ से मांग की है कि वे भारत मानक ब्यूरो को निर्देश दें कि सभी आरओ वाटर प्यूरीफायर में जीरो डिस्चार्ज नियमों का पालन होना चाहिए।  भारत मानक ब्यूरो ने पेयजल के लिए विभिन्न मानक तय किए हैं जबकि आरओ मशीनों की बिक्री करने वाली कंपनियां ग्राहकों को टोटल डिजावल्ड सॉलिड (टीडीएस) की अधिकतम सीमा के अलावा किसी तरह की न्यूनतम सीमा नहीं बताती हैं। संस्था ने ऐसी कंपनियों पर भारी जुर्माना लगाने की मांग की है। मालूम हो कि एनजीटी ने हाल ही में आरओ फिल्टर मशीनों से जल बर्बादी के मामले में ही केंद्रीय जल संसाधन मंत्रालय , केंद्रीय प्रदूषण नियंत्रण बोर्ड व अन्य को नोटिस जारी कर जवाब मांगा था। 
ग्रेटर नोएडा में प्रस्तावित इंटीग्रेटेड इंडस्ट्रियल टाउनशिप (आईआईटी) का निर्माण कार्य जल्द ही शुरू होने जा रहा है। दिल्ली-मुंबई इंडस्ट्रियल कॉरिडोर डेवलपमेंट कॉरपोरेशन (डीएमआईसीडीसी) के सहयोग से विकसित किए जाने वाले आईआईटी के निर्माण कार्य के लिए ईपीसी (इंजीनियरिंग, प्रोक्योरमेंट व कमीशन) कांट्रैक्टरों को नियुक्त कर लिया गया है और उन्हें ठेके दिए जाने के संबंध में पत्र भी सौंप दिए गए हैं। आईआईटी के कार्य को अमल में लाने के लिए प्रोग्राम मैनेजर नियुक्त करने के लिए जल्द ही फिर से टेंडर जारी किया जा रहा है। बाकी सभी औपचारिकताएं पूरी कर ली गई हैं। आईआईटी की यह परियोजना पिछले कई सालों से विभिन्न कारणों से आगे नहीं बढ़ पा रही थी। ग्रेटर नोएडा के अजायबपुर रेलवे स्टेशन के पास 747 एकड़ जमीन पर आईआईटी को विकसित किया जाएगा। इस टाउनशिप में सूचना प्रौद्योगिकी व जैव प्रौद्योगिकी से संबंधित इकाइयों की स्थापना की जाएगी। इस परियोजना पर 1,714 करोड़ रुपये की लागत का अनुमान है। आईआईटी को विकसित करने के लिए उत्तर प्रदेश सरकार व डीएमआईसीडीसी के बीच ज्वॉइंट वेंचर किया गया है। डीएमआईसी के मुताबिक आईआईटी को पूर्ण रूप से 30 सालों में छह चरणों में विकसित किया जाएगा। एक चरण की अवधि पांच साल की होगी। डीएमआईसी के अनुमान के मुताबिक, 30 सालों में ग्रेटर नोएडा के आईआईटी में 33,000 करोड़ से अधिक रुपये के निवेश का अनुमान है जिससे बड़ी संख्या में रोजगार का सृजन होगा। 20 जनवरी, 2014 को आर्थिक मामलों की कैबिनेट कमेटी ने ग्रेटर नोएडा में इंटीग्रेटेड इंडस्ट्रीयल टाउनशिप को विकसित करने की योजना को मंजूरी दी थी। आरंभ में इस टाउनशिप का नाम हाई-टेक सिटी रखा गया था। टाउनशिप के लिए जमीन प्रदेश सरकार मुहैया कराएगी जिसे बाद में ज्वॉइंट वेंचर के तहत बनने वाले स्पेशल पर्पस व्हीकल (एसपीवी) को ट्रांसफर कर दिया जाएगा। डीएमआईसी के मुताबिक पाली व चोलास गांव के पास लगे सब स्टेशन से आईआईटी में बिजली की आपूर्ति करने का प्रस्ताव है। वहीं आईआईटी को स्वच्छ गंगा पानी की आपूर्ति की जाएगी। डीएमआईसीडीसी के साथ उत्तर प्रदेश सरकार के ज्वॅाइंट वेंचर केतहत ग्रेटर नोएडा क्षेत्र में कॉमर्शियल कार्गो हब, रेलवे स्टेशन, मास रैपिड ट्रांजिट सिस्टम आदि को विकसित किया जाना है।
अब पैन कार्ड नंबर मिनटों में मिलेगा। इनकम टैक्स भरने के लिए भी एक ऐप लांच किया जाएगा, जिससे लोग अपने मोबाइल फोन के जरिए भी इसको अदा कर सकेंगे। सेंट्रल बोर्ड ऑफ डायरेक्ट टैक्स (सीबीडीटी) ने इस योजना पर काम करना शुरू कर दिया है।  पैन नंबर को आधार नंबर से किया जाएगा लिंक टाइम्स ऑफ इंडिया के अनुसार, सीबीडीटी पैन नंबर को आधार नंबर से लिंक करने जा रही है। आधार नंबर से लिंक होने के बाद व्यक्ति को मिनटों में पैन नंबर एलॉट कर दिया जाएगा। सीबीडीटी ने कहा है कि इसको रियल टाइम बेसिस पर रखा जाएगा और व्यक्ति के बॉयोमेट्रिक डिटेल्स से इसको मैप किया जाएगा। 
एक्सिस बैंक लिमिटेड ने कुछ सर्राफा कारोबारियों और ज्वैलर्स के बैंक अकाउंट सस्पेंड कर दिए हैं। एक्सिस बैंक गोल्ड का आयात करने वाला सबसे बड़ा बैंक है। नोटबंदी से संबंधित गड़बड़ी के आरोप में एक्सिस बैंक के दो बड़े अधिकारी गिरफ्तार हुए थे। इसके बाद ही बैंक ने यह कदम उठाया है। हालांकि बैंक ने कहा है कि छानबीन के बाद इन खातों को चालू किया जा सकता है। बैंक ने ई-मेल से दिए एक जवाब में कहा है कि फिलहाल उसके यहां के कुछ चालू खातों पर रोक लगा दी गई है। इन खातों में नोटबंदी के बाद हुए लेनदेन की जांच की जा रही है। देश में सोने के आयात कम करने के लिए एक्सिस बैंक ने यह कदम उठाया है। आयात कम होने से दस महीने के न्यूनतम स्तर पर चल रहे सोने के भाव पर असर दिख सकता है। बैंक ने ई-मेल से दिए एक जवाब में कहा है कि फिलहाल उसके यहां के कुछ चालू खातों पर रोक लगा दी गई है। इन खातों में नोटबंदी के बाद हुए लेनदेन की जांच की जा रही है।  ऐसी खबरें थीं कि नोटबंदी के बाद लोगों ने पुराने 500 और 1000 के नोटों से डेढ़ गुनी कीमत पर सोना खरीदा था।  एक्सिस ने अपने अधिकारियों की गिरफ्तारी का कोई सीधा जवाब नहीं दिया था। लेकिन प्रवर्तन निदेशालय का कहना था उसने लोगों को 500 और 1000 से पुराने नोटों से सोना खरीदने में मदद करने के आरोप में एक्सिस बैंक के दो कर्मचारियों को गिरफ्तार किया है।  नाम न छापने की शर्त पर चेन्नई के एक सर्राफा कारोबारी ने बताया कि बैंक ने बगैर कारण बताए उसके खाते पर रोक लगा दी है। कोलकाता, मुंबई, अहमदाबाद और नई दिल्ली के भी कुछ सर्राफा कारोबारियों ने भी एक्सिस बैंक के अपने खातों पर रोक की पुष्टि की है। 
ओला और उबर चालकों की हड़ताल बुधवार को छठे दिन भी जारी है। दिल्ली एनसीआर में करीब 2 लाख टैक्सियां हैं। मंगलवार को भी डेढ़ लाख से ज्यादा टैक्सियां सड़कों पर नहीं उतरीं। जो उतरीं भी हैं तो कंपनी सर्ज प्राइसिंग के नाम पर उनसे तीन गुना तक किराया वसूल रही है। इससे यात्रियों को भारी परेशानी का सामना करना पड़ रहा है। कई यात्रियों से बात हुई तो पता चला कि या तो कैब उपलब्‍ध नहीं है अगर हैं भी तो मनमाना किराया वसूला जा रहा है। वहीं हड़ताल के कारण टैक्सी कंपनियों ने ग्राहकों से इस असुविधा के लिए माफी मांगी है। हालांकि जंतर-मंतर पर चल रहे अनशन और विरोध प्रदर्शन में आए चालकों की नाराजगी बढ़ती जा रही है। चालकों ने कहा कि कुछ चालक अभी भी टैक्सी चला रहे हैं, जिससे कंपनियों पर फर्क नहीं पड़ रहा है। वह अब ऐसे चालकों व कंपनियों के खिलाफ सड़क पर उतरने की तैयारी कर रहे हैं। 
आईआईटी खड़गपुर के जिस छात्र आकाश मित्तल को फ्लिपकार्ट ने नौकरी नहीं दी, आज अपने रिज्यूम को खास तरीके से पेश करने की वजह से उनके पास ढेरों ऑफर हैं। उन्होंने ई-कॉमर्स साइट पर अपने रिज्यूम को एक प्रोडक्ट की तरह पेश किया था। इसके बाद कई स्टार्ट-अप ने इस पर गौर किया और आज आलम यह है कि उनके पास नौकरी के ढेरों ऑफर हैं। पारंपरिक तरीके से अलग हट कर अपने रिज्यूम को पेश करने वाले मित्तल पिछले हफ्ते चर्चा में आए थे जब उन्होंने फ्लिकार्ट की वेबसाइट पर अपनी प्रोफाइल का स्क्रीनशॉट अपलोड किया था। रिज्यूम को उन्होंने बिल्कुल किसी प्रोडक्ट की तरह पेश किया था और सोशल मीडिया पर इसे फैलते देर न लगी। आईआईटी खड़गपुर में ओसियन इंजीनियरिंग के अंतिम सेमेस्टर के छात्र अब तमाम ऑफरों को परख रहे हैं। इनमें से एक ऑफर चीफ टेकिभनकल ऑफिसर का भी है। मालूम हो कि जब फ्लिकार्ट कैंपस रिक्रूटमेंट के लिए आई थी तो वह 1,500 आवेदकों में शामिल नहीं हो सके थे। दिल्ली के रहने वाले आकाश ने दावा किया है कि स्क्रीनशॉट वायरल होने के बाद से उन्हें नौकरी के ढेरों ऑफर मिले हैं।
केंद्र सरकार ने मोबाइल वॉलेट कंपनी पेटीएम और मुकेश अंबानी के स्वामित्व वाली जियो इंफोकॉम को अपने विज्ञापनों में प्रधानमंत्री नरेंद्र मोदी की तस्वीर के इस्तेमाल को लेकर नोटिस भेजा है। नोटिस में दोनों कंपनियों से पूछा गया है कि किस आधार पर उन्होने पीएम की तस्वीर का इस्तेमाल किया था। 
भारतीय रिजर्व बैंक ने करेंसी चेस्ट का प्रबंधन करने वाले बैंकों से राज्य स्तरीय बैंकर्स कमेटी के संयोजकों को जोड़ने को कहा है। जिससे कि किसानों को उनकी फसल जरूरतों के लिए नकदी की आपूर्ति निष्पक्ष और बेहतर तरीके से हो सके। आरबीआई ने यह निर्देश नोटबंदी के बाद नकदी की कमी को देखते हुए दिया है। आरबीआई की ओर से जारी अधिसूचना में कहा गया है कि ग्रामीण शाखाओं, डाकघरों तथा डीसीसीबी में नकदी की पर्याप्त आपूर्ति सुनिश्चित करने के लिये बैंकों को सलाह दी जाती है कि वे राज्य स्तरीय बैंकर्स कमेटी के अधीन काम करने वाले जिला समन्वयकों (प्रमुख जिला प्रबंधक) को करेंसी चेस्ट से नकदी के वितरण की योजना में शामिल करें।आरबीआई ने यह भी कहा है कि यह धारणा है कि जिन बैंकों के पास करेंसी चेस्ट है, वे नकद की आपूर्ति अपनी शाखाओं में करने को प्राथमिकता दे रहे हैं। आरबीआई ने इस तरह की भ्रामक सूचना को दूर करने को कहा है। रिजर्व बैंक की ओर से करेंसी चेस्ट वाले बैंकों को सलाह दी गई है कि वे अन्य बैंक की शाखाओं तथा अपनी खुद की शाखाओं में असमान वितरण की धारणा को दूर करने के लिए पारदर्शी तरीके से काम करें। इससे पहले 22 नवंबर को आरबीआई ने बैंकों से रबी फसल के लिए किसानों को पर्याप्त नकदी उपलब्ध कराने को कहा था।
सोमवार को पूरे प्रदेश में मौजूद लाखों एटीएम और बैंक कैशलेस हो सकते हैं।  सोमवार को हो सकता है कि बैंक आपको पैसा देने से इनकार कर दें। वजह, बैंकों के पास पैसा नहीं होना है।
एेप एग्रीगेटर सेवा प्रदाता उबर ने देश के नौ शहरों में उबर हायर सेवा की शुरूआत की है। इस सेवा के तहत दिल्‍ली,मुंबई और पुणे जैसे मेट्रो शहरों 12 घंटे तक के लिये कैब बुक कराई जा सकेगी। गौरतलब है कि देसी एग्रीगेटर ओला पहले ही यह सेवा शुरू कर चुकी है और देश के 85 भारतीय शहरों में उपलब्ध है। अपने ब्लाग के जरिए कंपनी ने इस सेवा के बारे में जानकारी दी। कंपनी की दी हुई जानकारी के अनुसार उबर हायर सेवा नयी दिल्ली, बेंगलुरू, चेन्नई, मुंबई, पुणे, अहमदाबाद, विशाखापत्तनम और नागपुर में आज से सेवा शुरू हो गई है। अन्य शहरों में आने वाले सप्ताह में सेवा जल्द शुरू की जाएगी।
भारतीय रिजर्व बैंक ने ब्याज दरों में कटौती की आस लगाए लोगों को झटका दे दिया है। आरबीआई ने रेपो रेट में बिना कटौती किए उसे 6.25 फीसदी पर बनाए रखा है। साथ ही रिवर्स रेपो रेट को भी 5.75 फीसदी पर बनाए रखा गया है। आरबीआई गवर्नर उर्जित पटेल ने इसकी घोषणा की। इससे पूर्व आरबीआई ने इस वित्त वर्ष में रेपो रेट में दो बार कटौती की थी। पहले बैंकों ने उम्मीद जतायी थी की नोटबंदी के बाद आने वाली मॉनिटरी पॉलिसी में .25 बेसिस प्वाइंट की कटौती की जाएगी। इस दौरान आरबीआई गवर्नर ने कहा कि मार्च में समाप्त हो रहे वित्त वर्ष में विकास दर 6.9 फिसदी पर रहेगी। इससे पहले 7 दिसंबर, 2016 की समीक्षा में आरबीआई ने देश के आर्थिक विकास की दर 7.1 प्रतिशत रहने का अनुमान जताया था। जबकि वित्त वर्ष 2017-18 के लिए ये 7.4 फीसदी पर बने रहने का अनुमान जताया।  आरबीआई का ये फैसला बाजार को नहीं पसंद आया और सेंसेक्स में 150 अंकों की गिरावट देखी गयी। हालांकि बाजार बंद होते रिकवरी के कारण ये 45 अंकों की गिरावट के साथ बंद हुआ। वहीं निफ्टी भी 8,769.05 के स्तर पर बंद हुआ।
दिल्ली-एनसीआर में दूध के दाम एक बार फिर बढ़ गए हैं। मदर डेयरी ने शुक्रवार को दिल्ली-एनसीआर में दूध के दामों में 2 रुपये बढ़ोतरी की घोषणा की है।  करीब आठ महीनों के बाद यह बढ़ोतरी हुई है। बढ़ी हुए कीमतें शनिवार से लागू होंगी। अब टोंड दूध की नई कीमत 42 रुपये और फुल क्रीम दूध 52 रुपये प्रति लीटर पर मिलेगा। वहीं इससे पहले अमूल ब्रांड ने भी फुल क्रीम दूध के दाम में बढ़ोतरी की थी। हालांकि यह बढ़ोतरी गुजरात और महाराष्ट्र में लागू की गई थी।    
शराब कारोबारी विजय माल्या की ठप पड़ी किंगफिशर एयरलाइंस से करीब 535 करोड़ रुपये का बकाया वसूलने के लिए सेवाकर विभाग ने माल्या के कार्पोरेट जेट विमान की नीलामी के लिए एक बार फिर से तारीख निर्धारित कर दी है। इस बार नीलामी की तारीख 15-16 मार्च 2017 रखी गई है। इससे पहले विभाग ने बीते 28-29 नवंबर को इस विमान की नीलामी के लिए बोलियां भी मंगा ली थीं लेकिन विमान बेचने की आरक्षित कीमत महज 29 करोड़ रुपये होने की वजह से इसे मूर्त रूप नहीं दिया जा सका था। सेवाकर विभाग से मिली जानकारी के अनुसार किंगफिशर के ए 319 श्रेणी के विमान को पहले ही अटैच कर लिया गया है। उल्लेखनीय है कि विभाग को एयरलाइन से 535 करोड़ रुपये के बकाये की वसूली करनी है। विभाग ने कार्पोरेट जेट एयरबस की नीलामी के लिए मेसर्स एमएसटीसी लिमिटेड को वैश्विक निविदा के लिए अधिकृत किया है और इसने नीलामी की सूचना जारी कर दी है। किंगफिशर का यह विमान मुंबई अंतरराष्ट्रीय हवाई अड्डे पर खड़ा है। नीलामी के नोटिस में कहा गया है कि बोली प्रक्रिया सेवाकर विभाग के बिक्री एजेंट एमएसटीसी द्वारा 15-16  मार्च को संपादित होगी। 
आप किसान हैं और आपका खाता स्टेट बैंक ऑफ इंडिया में है तो सावधान हो जाएं। आपके लिए बड़े काम की खबर है, देख लीजिए वरना बड़ा नुकसान उठाना पड़ सकता है। देश का सबसे बड़ा बैंक स्टेट बैंक बिना बताए अपने ग्राहकों के खाते पर चार्ज लगा रहा है। एसबीआई ने किसानों के खातों से मौसम की जानकारी देने के नाम पर बिना बताए ही 990 रुपये काट लिए हैं। रिपोर्ट की मानें तो ये हाल पूरे देश का है। पूरे देश में एक करोड़ एक लाख केसीसी धारक किसानों के खाते हैं। इन खातों से 990 करोड़ रुपये काटे गए हैं। जबकि केंद्र सरकार पहले ही टोल फ्री नंबर के जरिए यह सुविधा फ्री में मुहैया करा रही है। मामले का खुलासा तब हुआ जब एक किसान हजारीलाल शर्मा के पास एसबीआई से फोन आया, जिसमें उनके खाते से 990 रुपये की राशि मौसम की जानकारी के नाम पर काटने की जानकारी दी गई। इसके बाद शर्मा ने बैंक प्रबंधन को लिखित शिकायत की लेकिन बैंक ने उनकी राशि वापस नहीं की। शर्मा के मुताबिक, बैंक के मैनेजर ने उन्हें बताया कि बिना मंजूरी लिए ब्रांच के साथ देशभर के किसानों के खातों से बैंक की मुंबई स्थित मुख्य शाखा से यह राशि काटी जा रही है। 
गूगल ने अपने जन्मदिन के मौके पर भारतीय यूजर्स के लिए नया ऐप YouTube Go लॉन्च किया है। यह ऐप ज्यादा से ज्यादा लोगों को विडियो शेयरिंग सर्विस से जोड़ने के लिए लॉन्च किया गया है। भारतीय यूजर्स इस ऐप को बड़े स्तर पर लॉन्च किए जाने से पहले टेस्ट कर सकेंगे। यह ऐप उन इलाकों के लिए लाया गया है, जहां पर कनेक्टिविटी कम है। गूगल ने दिल्ली में आयोजित इवेंट #GoogleForIndia में यूट्यूब गो का ऐलान किया। इसे 'मजे उड़ाओ, डेटा नहीं' टैगलाइन के साथ लॉन्च किया गया है। कंपनी ने भारतीय बाजार के लिए अपने कुछ और प्रॉडक्ट्स से भी पर्दा उठाया, जिन्हें बाद में दुनिया के अन्य हिस्सों में पेश किया जाएगा। इनमें वाई-फाई फीचर गूगल स्टेशन और 2जी स्तर पर अच्छी ब्राउजिंग के लिए गूगल क्रोम का ऑफलाइन फीचर शामिल है।
क्या आप उन लोगों में शामिल हैं, जो सोचते हैं कि स्वास्थ्य बीमा केवल बूढ़ों और बीमार लोगों के लिए होता है। क्या आपने कभी सोचा है कि अस्पताल के अप्रत्याशित खर्च के बीच कई बीमारियों के लिए बीमा कवर वरदान साबित हो सकता है और आपके सारे तनाव को दूर कर सकता है। जरा इस परिदृश्य पर विचार करें, जिसमें भगवान ना करे कि आपको हृदय रोग के इलाज लिए पांच लाख रुपये की काफी बड़ी राशि देनी पड़े। क्या, आप नहीं चाहेंगे कि वही राशि 300 रुपये के मामूली मासिक प्रीमियम पर कवर हो जाए। इलाज का बिल अपनी जेब से देने के बजाए यह ज्यादा बेहतर सौदा नहीं है? अगर कुछ बातों पर गौर करें तो आप जानेंगे कि स्वास्थ्य बीमा को अनदेखा क्यों नहीं करना चाहिए- बदलती जीवनशैली बन सकती है बीमारी का बड़ा कारण देर रात तक काम करना, खाने की खराब आदतें, कोई व्यायाम ना करना और अत्यधिक तनाव, ये कारक किसी भी सेहतमंद व्यक्ति को चंद पलों में बीमार करने के लिए पर्याप्त हैं। हाल में किए सर्वेक्षण में यह बात सामने आई है कि लगभग 45 फीसदी भारतीय युवा ज्यादा तनाव और उदास मन जैसी जीवनशैली से संबंधित बीमारियों के प्रति अतिसंवेदनशील हैं। इन स्थितियों से सुरक्षित होने के लिए स्वास्थ्य बीमा योजना में निवेश करना फायदेमंद है। सड़क दुर्घटनाओं का बढ़ता खतरा भारत की सड़कों पर लापरवाही से गाड़ी चलाना आम बात है। सरकारी आंकड़ों के अनुसार, 1.40 लाख से ज्यादा लोग 2015 में भारत की सड़कों पर मृत्यु का शिकार हुए थे। कल्पना करें, यदि किसी दिन आपके साथ कोई दुर्घटना हो जाए, तो क्या आप इसकी लागत को वहन करने के लिए तैयार हैं?
बजट एयरलाइन इंडिगो के विदेशों में अपनी सेवा का विस्तार करने की योजना को झटका लग सकता है। ईटी में छपी खबर के अनुसार इंडिगो को मिलने वाले नए विमानों में डेरी के चलते वह विदेशी गंतव्यों में विस्तार की योजना को टाल रही है। गौरतलब है कि इंडिगो मिडल ईस्ट और साउथ-ईस्ट एशिया के लिए अधिक उड़ानें बढ़ाना चाहती थी। लेकिन नए विमान के आने में देरी से कंपनी को अधिक उड़ानों की योजना को टालना पड़ रहा है। अखबार के अनुसार मार्च में मिलने वाले चार विमानों की डिलीवरी अब अप्रैल की शुरुआत में होगी। ये विमान अप्रैल के मध्य तक ही सर्विस में लगाए जा सकेंगे। ऐसी स्थिति में इंडिगो भारत-शारजाह और भारत-दोहा रूट्स के साथ ही कोझिकोड-मस्कट के लिए उड़ानें 15 अप्रैल तक ही शुरू कर सकेगा। 
देश के करोड़ों कर्मचारियों के लिए खुशखबरी। जल्द ही आप अपने ईपीएफ का पैसा ऑनलाइन निकाल सकेंगे। कर्मचारी भविष्य निधि संगठन की ईपीएफ निकासी और पेंशन जैसे सभी दावों के ऑनलाइन निपटान की व्यवस्था मई तक हकीकत रूप ले लेगी। इसके साथ ही ईपीएफओ के अंशधारकों के लिए जटिल कागजी कार्य समाप्त हो जाएगा। फिलहाल ईपीएफओ को ईपीएफ निकासी दावे, पेंशन निर्धारण के निपटान या मृतक के परिजनों को सामूहिक बीमा लाभ उपलब्ध कराने के लिए लगभग एक करोड़ आवेदन प्राप्त होते हैं। ईपीएफओ के केंद्रीय भविष्य निधि आयुक्त वीपी जॉय ने कहा, 'सभी क्षेत्रीय कार्यालयों को केंद्रीय सर्वर से जोड़ने की प्रक्रिया जारी है। हम ईपीएफ निकासी और पेंशन निपटान जैसे सभी प्रकार के आवेदन ऑनलाइन जमा करने की सुविधा इस साल मई में पेश कर सकते हैं। उन्होंने कहा कि एक-दो महीनों में ईपीएफओ के सभी कार्यालयों को केंद्रीय सर्वर से जोड़ा जाएगा। उसके बाद सभी आवेदन ऑनलाइन जमा करने की सुविधा शुरू की जा सकती है।
नोटबंदी के तीन महीने बीत जाने के बाद सरकार अब घर में रखे पुराने 1000 और 500 रुपये के नोटों पर नकेल कसने जा रही है। आने वाले वक्त में अगर किसी के पास भी 10 से ज्यादा पुराने नोट मिले तो उस व्यक्ति पर 10 हजार रुपये तक का जुर्माना लग सकता है।
रिलायंस जियो के हैप्पी न्यू ईयर प्लान को जारी रखने के लिए दूरसंचार नियामक प्रधिकरण (ट्राई) ने अपनी हरी झंडी दे दी है। ट्राई का मानना है कि रिलांयस जियो का नए साल पर शुरू हुआ प्लान नियमों के अनुरूप है। 
डाकघर बचत बैंक के ग्राहकों को भी शीघ्र ही बैंकिंग के स्मार्ट तरीकों, इंटरनेट बैंकिंग और मोबाइल बैंकिंग की सुविधा मिलेगी। इसके लिए तैयारी शुरू हो गई है। यदि सब कुछ ठीक रहा तो अगले महीने यह सेवा शुरू कर दी जाएगी। अमेरिकी कंपनी वेस्टर्न यूनियन और भारतीय डाक के गठबंधन के 15 वर्ष पूरे होने के अवसर पर आयोजित एक कार्यक्रम के दौरान अमर उजाला से अलग से बातचीत में डाक सेवा बोर्ड (पीएसबी) के सदस्य (बैंकिंग) एम एस रामानुजम ने बताया कि डाकघर बचत बैंक के कंप्यूटरीकरण का कार्य तेजी से चल रहा है। इस समय देश भर के 20,500 डाकघरों में कोर बैंकिंग सुविधा (सीबीएस) शुरू हो चुकी है। इसके दायरे में 25,000 डाकघरों को लाने का लक्ष्य है। इसी के साथ इंटरनेट बैंकिंग और मोबाइल बैंकिंग सेवा भी देने पर काम चल रहा है, जो कि अगले महीने तक शुरू कर दी जाएगी। उल्लेखनीय है कि प्रधानमंत्री नरेंद्र मोदी ने डिजिटल इंडिया के तहत देश के डाकघरों में बैंकिंग सुविधा को काफी हाईटेक बनाने का लक्ष्य रखा है। डाक विभाग इस समय इसके लिए तेजी से कार्य कर रहा है। काम में तेजी का अंदाजा इसी से लगता है कि मई 2014 तक इस सुविधा से सिर्फ  230 डाकघरों की शाखाएं ही जुड़ी थीं, जो कि अभी 20,500 पर पहुंच गई हैं। देश में इस समय 1.55 लाख डाकघरों के जरिये बचत बैंक की सुविधा दी जा रही है। डाक विभाग के एक अन्य अधिकारी ने बताया कि कोर बैंकिंग सुविधा के तहत ही एटीएम और इंटरनेट बैंकिंग सुविधा का प्रावधान किया जा रहा है।  यह सब काम पूरा हो जाने के बाद डाक विभाग का पेमेंट बैंक खुलेगा। गौरतलब है कि रिजर्व बैंक ने 7 सितंबर 2015 को डाक विभाग को पेमेंट बैंक की स्थापना की सैद्धान्तिक मंजूरी दी थी।
अब बाल कटाने के दौरान आपको सैलून में फिजूल में बैठकर समय नहीं गंवाना पड़ेगा। आपके आसपास के सैलून वाले आपको ऐप के जरिए आपको यह सूचना दे देंगे कि बाल कटवाने के लिए आपका नंबर आ गया है। इस ऐप को कोई और नहीं बल्कि एमएसएमई मंत्रालय विकसित कर रहा है।  जल्द ही इस ऐप को लांच किया जा सकता है। इस ऐप में हेयर ड्रेसिंग के साथ सैलून में आने वालों ग्राहकों केलिए और भी कई जानकारियां होंगी।  मंत्रालय सूत्रों के मुताबिक ऐप को बनाने में मशहूर हेयर डिजाइनर जावेद हबीब की भी सलाह ली गई है। सूत्रों के मुताबिक यह ऐप छोटे सैलून (मोहल्ले स्तर पर) को ध्यान में रखकर तैयार किया जा रहा है। ऐप की मदद से नाईं अपने ग्राहकों को पूरी जानकारी रखने के साथ अपने खाते का भी ध्यान रख सकेंगे। 
नोटबंदी के बाद बैंकों में जमा हुए लाखों करोड़ रुपये की नकदी के बाद पैदा हुए नकदी अधिशेष के बाद सस्ते कर्ज की आस कर रहे लोगों को और इंतजार करना होगा क्योंकि बैंकिंग क्षेत्र के नियामक रिजर्व बैंक ने इस साल 16 सितंबर से 11 नवंबर के बीच जमा हुई राशि पर शत प्रतिशत नकद आरक्षित अनुपात (सीआरआर) का प्रावधान कर दिया है। इससे कर्ज के बहुत सस्ते होने की संभावना तो घटी ही है, बैंक बड़े लोन भी मंजूर नहीं कर पाएंगे। 
कर्मचारी भविष्य निधि संगठन (ईपीएफओ) ने पेंशन और पीएफ की सुविधा लेने के लिए आधार कार्ड को जरूरी कर दिया है। आधार नंबर को अपने खाते से लिंक कराने के लिए ईपीएफओ ने 31 मार्च तक का समय दे दिया है। पहले यह तारीख 28 फरवरी थी। इससे पहले नोटबंदी के कारण इसको 15 जनवरी तय किया गया था।  घर बैठे फोन से भी करा सकते हैं आधार को लिंक पीएफ और पेंशन धारक घर बैठे भी अपने आधार कार्ड को पीएफ अकाउंट से लिंक करा सकते हैं। इसके लिए वो ऐप, फोन और घर के पास में खुले कॉमन सर्विस सेंटर का इस्तेमाल कर सकते हैं। पेंशनधारक को अपने फोन पर लाइफ सर्टिफिकेट सॉफ्टवेयर  ऐप डाउनलोड करने की जरूरत है। इसके अलावा वह किसी बैंक शाखा पर जाकर भी जमा कर सकते हैं। 
परिवहन ऐप ओला और यस बैंक संयुक्त रूप से एक मोबाइल समाधान पर काम कर रहे हैं। इसके तहत ओला कैब, बैंक द्वारा उपलब्ध कराए गए माइक्रो एटीएम के जरिए आपके घर आकर नकदी उपलब्ध कराएगी। यस बैंक के सीनियर प्रेसिडेंट व कंट्री हेड, ब्रांड व रिटेल मार्केटिंग रजत मेहता ने कहा कि यह कदम ज्यादा से ज्यादा ग्राहकों को सेवा प्रदान करने की हमारी प्रतिबद्ता का हिस्सा है। हम इस कार्य को पूर्ण करने के काफी नजदीक हैं और आशा है कि 1 हफ्ते या ज्यादा से ज्यादा 10 दिन में यह सेवा लांच कर दी जाएगी। यस बैंक और ओला ने सोमवार को एक मोबाइल एटीएम सेवा लांच की, जहां किसी भी बैंक के ग्राहक ओला कैब से पीओएस टर्मिनल के जरिए एक कार्ड से 2,000 रुपये तक निकाल सकते हैं। ये कैब देश के 10 शहरों के लगभग 30 स्थानों पर यस बैंक ब्रांच या एटीएम के नजदीक स्थित होंगी। मेहता ने कहा कि अभी लोगों को कैब तक आना पड़ता है लेकिन अब कैब लोगों तक पहुंचेगी। इसके जरिए हम एक विशाल ग्राहक आधार तक पहुंचने में सक्षम होंगे। उन्होंने कहा कि यस बैंक आम जनता के साथ अपने जुड़ाव को बढ़ाना चाहता है। यह पूछे जाने पर कि ओला कैब के ग्राहकों तक नकदी वितरण के लिए पहुंचने पर ग्राहकों से कोई अतिरिक्त शुल्क लिया जाएगा, मेहता ने कहा कि ग्राहकों से अतिरिक्त शुल्क लेने की योजना नहीं है क्योंकि यह ग्राहकों की सेवा का एक प्रयास है। 
वह दिन दूर नहीं जब आपको रेल सफर करने के लिए ज्यादा जेब ढीली करनी पड़े। पांच राज्यों के विधानसभा चुनावों के बाद रेल मंत्रालय ट्रेनों के किराए में इजाफा कर सकता है। ये इजाफा सरकार की दी जाने वाली 75 फीसदी सब्‍सिडी को समाप्त करके किया जा सकता है। इससे आम यात्री को जहां टिकट महंगा मिलेगा,वहीं रेलवे के खजाने में बढ़ोतरी होगी। दरअसल किराये में इजाफा रेलवे में कैश फ्लो बढ़ाने के उद्देश्य से किया जा रहा है। बजट में वित्तमंत्री अरुण जेटली ने ऐलान किया था कि यात्रियों की सुरक्षा के लिए रेलवे संरक्षा कोष बनाया जाएगा। इस पर एक लाख करोड़ खर्च किए जाएंगे। इसका वित्‍त पोषण सरकार की ओर से प्राप्‍त मूल पूंजी (सीड कैपिटल), रेलवे के खुद के संसाधनों और अन्‍य स्रोतों से किया जाएगा। सूत्रों की मानें तो सरकार सब्सिडी खत्म करने का फैसला रेलवे के लिए 4000 करोड़ का सेफ्टी फंड जुटाने के लिए कर रही है। इतना ही नहीं रेलवे क्रॉस सब्सिडी के फॉर्मूले को खत्म करेगी। बता दें कि यात्रियों को मिलने वाली यह सब्सिडी माल भाड़े से मिलती है। मसलन जो माल भाड़े से कमाई होती है उसी में से सब्सिडी के रूप में यात्रियों को लौटाया जाता है।
त्योहारी सीजन को भुनाने के लिए ई-कॉमर्स कंपनियां तरह-तरह की स्कीमें लेकर आ रही हैं। इसी क्रम में अन्य कंपनियों जैसे अमेजन से ज्यादा सेल करने के लिए फ्लिपकार्ट अपने रेगुलर ग्राहकों के लिए प्रीव्यू ऑफर ला रही है। कंपनी रेगुलर ग्राहकों को पोस्टकार्ड के माध्यम से इस प्री व्यू ऑफर में भाग लेने के लिए आमंत्रण दे रही है। ताकि दो अक्टूबर से शुरू हो रही बिग बिलियन डे सेल से दो दिन पहले यानि तीस सितंबर को ऑफर के बारे में जान जाएं। फ्लिपकार्ट के सीएमओ समरदीप का कहना है कि हम अपने ग्राहकों को अपने साथ बांधे रखने के लिए ये कवायद पिछले छह माह से करते चले आ रहे हैं। फ्लिपकार्ट इस सेल में करीब तीस करोड़ रुपए खर्च करेगी, इसमें डिजिटल मार्केटिंग पर खर्च शामिल नहीं है। वहीं फ्लिपकार्ट की राइवल अमेजन इस पांच दिन की सेल में मार्केटिंग पर 130 करोड़ रुपए खर्च कर रही है। 
आपने सड़कों पर,ट्रेनों पर, हवाई जहाजों पर विज्ञापन तो देखे ही होंगे, लेकिन एक शख्स ऐसा है जो अपने शरीर से विज्ञापन करता है। दरअसल 25 साल के जसोन जॉर्ज मुंबई में रहते हैं। अब तक शरीर पर 380 कंपनियों के लोगो गुदवा चुके हैं और खुद को विज्ञापन बोर्ड की शक्ल दे चुके हैं। इनमें गूगल और प्यूमा जैसे बड़े ब्रांड भी हैं। जसोन के मुताबिक, उन्होंने जिन भी कंपनियों के लोगो को अपने शरीर पर टैटू करवाया है, उन ब्रांड का उनके जीवन पर असर रहा है। जसोन अभी और टैटू गुदवाना चाहते हैं ताकि रिकॉर्ड बना सकें। 2015 में उन्होंने एक महीने में शरीर में 177 टैटू गुदवाने का रिकॉर्ड भी बनाया था। 
बचत खाते पर 7.25 फीसदी की दर से ब्याज देने वाले एयरटेल पेमेंट बैंक में खाता खुलवाने वाले ग्राहक को एयरटेल मुफ्त टॉकटाइम की पेशकश कर रही है। इस प्लान के मुताबिक खाता खुलवाने के दौरान ग्राहक जितने रुपये अपने खाते में डालेगा, उतनी ही राशि का टॉकटाइम उसे मुफ्त में दिया जाएगा। लेकिन एयरटेल से एयरटेल के नंबर पर ही बात करने पर यह नियम लागू होगा। मुफ्त टॉक टाइम की अवधि 30 दिनों की होगी। यानी कि अगर कोई ग्राहक 1,000 रुपये से खाता खुलवाता है तो वह 1,000 मिनट तक अपने एयरटेल नंबर से दूसरे एयरटेल नंबर पर देश भर में मुफ्त बात कर सकेगा। यह स्कीम 30 दिनों के लिए ही होगी। एयरटेल ने अपना राजस्थान से अपने पेमेंट बैंक की शुरुआत की है। यह पायलट परियोजना है और जल्द ही उत्तर भारत के अन्य राज्यों में पेमेंट बैंक खोलने की योजना है।
लो बजट एयरलाइंस कैरियर विस्तारा एयरलाइंस ने वैलेटाइंन डे पर एक नया ऑफर लांच किया है , जिसके तहत 899 रुपये में हवाई सफर का आनंद लिया जा सकेगा। कंपनी ने कहा है कि इस स्कीम के तहत पांच दिन (13-17 फरवरी) के बीच पहले आओ-पहले पाओ के आधार पर टिकट बुक कराई जा सकती है। लोग 28 फरवरी से लेकर के 20 सितंबर तक इन बुक हुई टिकट पर यात्रा कर सकते हैं। 
नोटबंदी के बाद नकदी की किल्लत के बीच वित्त मंत्रालय ने बैंकों को कड़ी चेतावनी देते हुए कहा है कि वे गलत कार्यों में लिप्त अपने ‘भ्रष्ट’कर्मचारियों पर कड़ी निगाह रखें। मंत्रालय ने यह चेतावनी देश के विभिन्न हिस्सों में भारी मात्रा में नकदी पकड़े जाने और कई मामलों में बैंक के लोगों के इसमें शामिल होने के मद्देनजर दी है। एएनआई के ट्वीट के अनुसार मामले की गंभीरता के देखते हुए वित्त मंत्रालय ने देश के सभी बैंकों को कड़ा संदेश दिया है। मंत्रालय ने कहा है कि बैंक अपने कर्मचारियों की हर गतिविधि पर ध्यान रखें, जिससे कि वे गलत काम न कर पाएं। इससे पहले शनिवार को प्रधानमंत्री नरेंद्र मोदी ने घोषणा की कि जो लोग बैंक के जरिए कालेधन को सफेद करने की कोशिश करेंगे उन्हें किसी भी कीमत पर बख्शा नहीं जाएगा। गुजरात में किसानों की एक रैली को संबोधित करते हुए पीएम ने कहा कि जो लोग बैंक के जरिए अपने काली कमाई को सफेद करने की बात सोच रहे हैं उन्हें इस बात का आभास नहीं है कि मोदी सरकार से सभी संभावित रास्तों पर सीसीटीवी कैमरे लगा रखे हैं। उन्होंने कहा कि नोटबंदी के बाद वित्तीय अपराध करने वालों को किसी भी कीमत पर बख्शा नहीं जाएगा। उनके खिलाफ कड़ी कार्रवाई की जाएगी। 
जापान के सॉफ्टबैंक कॉर्प को दो भारतीय कंपनियों ओला और स्नैपडील में निवेश करने पर करीब 2345 करोड़ रुपये का नुकसान हुआ है। जहां ओला कैब एग्रीगेटर है तो स्नैपडील ई-कॉमर्स कंपनी है। सॉफ्टबैंक ने कहा कि उसने भारत में किए निवेश के मूल्य में से 39.28 बिलियन येन कम कर दिया है। जिन कंपनियों में निवेश से नुकसान हुआ है उनमें ओला और स्नैपडील शामिल हैं। दिसंबर तक के अर्निंग्स स्टेटमेंट में सॉफ्टबैंक ने कहा, 'FVTPL (लाभ या हानि से उचित मूल्य) में फाइनेंशियल इंस्ट्रुमेंट्स से नफा या नुकसान मुख्य रूप से प्रमुख शेयर निवेश की उचित कीमत में बदलाव से हुआ है। इनमें एएनआई टेक्नॉलजीज और जैस्पर इन्फोटक इंडिया जैसी कंपनियों में निवेश शामिल हैं जो FVTPL में फाइनेंशियल ऐसेट्स के रूप में सम्मिलित हैं।'
ब्रिटेन के वोडाफोन समूह ने कहा कि रिलायंस जियो की चुनौती से निपटने के लिए वह आईडिया सेल्युलर के साथ अपनी भारतीय इकाई के विलय के लिए बात कर रही है। इस शेयर हस्तांतरण पर आधारित विलय से देश की सबसे बड़ी दूरसंचार कंपनी का उदय होगा। नई कंपनी करीब 38.7 करोड़ ग्राहकों के साथ दुनिया की सबसे बड़ी दूरसंचार कंपनियों में से एक होगी। इस विलय योजना में हालांकि इंडस टावर में वोडाफोन समूह की 42 फीसदी हिस्सेदारी शामिल नहीं है। कंपनी ने कहा कि वार्ता की सफलता की अभी कोई निश्चितता नहीं है। न ही कोई समय सीमा तय है। विलय की वार्ता के बीच बीएसई में आईडिया सेल्युलर के शेयर 25.90 फीसदी की उछाल के साथ 97.95 रुपये पर बंद हुए। 
बिजली मंत्रालय आम उपभोक्ताओं को खुले बाजार की बिजली की दरों से अवगत कराने के लिए ऐप लाने जा रहा है। इस ऐप की मदद से बिजली उपभोक्ताओं को यह पता चल पाएगा कि खुले बाजार (ओपन एक्सेस) में बिजली की कीमत क्या चल रही है। खुले बाजार में बिजली की औसत दरें दो रुपये प्रति यूनिट से कम चल रही है। पिछले दिनों खुले बाजार में बिजली की दरें एक रुपये प्रति यूनिट से भी कम हो गई थी। बिजली, कोयला, नवीन व नवीकरणीय ऊर्जा मंत्री पीयूष गोयल ने बताया कि मंत्रालय जल्द ही एक ऐसा ऐप ला रहा है जिसकी मदद से कोई भी उपभोक्ता खुले बाजार में चल रही बिजली की दरों को जान पाएगा। उन्होंने कहा कि ऐसे में उपभोक्ता अपने-अपने राज्यों पर यह दबाव बना सकता है कि वह उन्हें सस्ती बिजली उपलब्ध कराए। बिजली की दरें हर राज्य के राज्य विद्युत नियामक आयोग (एसईआरसी) के द्वारा तय की जाती है और उस राज्य की बिजली वितरण कंपनियां एसईआरसी के समक्ष बिजली की खरीद दर व वसूली दर के साथ अन्य खर्चों को रखती है और इस आधार पर बिजली की कीमत तय की जाती है। गोयल ने यह भी कहा कि वह उपभोक्ताओं को डिस्कॉम बदलने का विकल्प देना चाहते हैं, लेकिन इस प्रकार के बदलाव से जुड़े बिल को विपक्षी पार्टियां संसद में पारित नहीं होने दे रही है। बिल में यह प्रस्ताव रखा गया है कि बिजली आपूर्ति करने के लिए लाइसेंस जारी किए जाएंगे और एक शहर में कई बिजली आपूर्ति करने वाली कई कंपनियां होंगी और उपभोक्ता अपनी इच्छा के मुताबिक बिजली वितरण कंपनियों को चुन सकेगा। सरकार का उद्देश्य है कि इससे बिजली वितरण कंपनियों के बीच प्रतिस्पर्धा होगी और उपभोक्ताओं को कम कीमत पर बिजली उपलब्ध हो सकेगी। 
नरेंद्र मोदी सरकार 500 और 1000 रुपये के पुराने नोटों को चलन से बाहर करने के बाद अब समाज के हर तबके के लोगों को बैंक खाता खुलवाने के लिए सक्रिय हो गई है। इसके तहत देश के हर जिले में अब वाणिज्यिक बैंक शिविर लगा कर वैसे लोगों का खाता खोलेगी, जिनका अभी तक बचत खाता नहीं खुल पाया है। इस कार्य के लिए हर जिले में जिलाधिकारी की अध्यक्षता में एक कमेटी भी बनायी गयी है जिसमें उसके जिले के लीड बैंक के प्रभारी और श्रम विभाग के अधिकारी को भी शामिल किया गया है। केन्द्रीय वित्त मंत्रालय में बैंकिंग डिविजन के एक अधिकारी ने बताया कि सरकार की योजना सभी लोगों को अधिक से अधिक प्लास्टिक मनी या कैशलेस ट्रांजेक्शन को प्रोत्साहित करना है। इसके लिए बैंक खाता बेहद जरूरी है। विभिन्न अनुभवों से पता चला है कि अभी भी देश के करोड़ों लोगों के पास बैंक खाता नहीं है। इसलिए राज्य सरकारों के सहयोग से अब पूरे देश में बैंक खाता खोलने के लिए शिविर लगाए जा रहे हैं। इस बारे में सचिव की तरफ से संबंधित अधिकारियों को पत्र भेजा जा चुका है।
नोटबंदी के बाद अर्थव्यवस्था में स्फूर्ति लाने के लिए सरकार आगामी आम बजट में प्रत्यक्ष करों में व्यापक बदलाव कर सकती है। यह बात एक रिपोर्ट में कही गई है। एसबीआई की रिसर्च रिपोर्ट ईकोरैप के मुताबिक आगामी बजट में व्यक्तिगत आयकर छूट सीमा बढ़ाई जा सकती है, सेक्शन 80सी के तहत छूट सीमा बढ़ाई जा सकती है, आवास ऋण पर ब्याज छूट सीमा बढ़ सकती है और बैंक फिक्स्ड डिपॉजिट की लॉक-इन अवधि को यदि पूरी तरह समाप्त नहीं हो सके, तो कम से कम घटाई जा सकती है। ईकोरैप रिपोर्ट में यह अनुमान पेश किया गया है कि व्यक्तिगत आयकर छूट सीमा को वर्तमान ढाई लाख रुपये से बढ़ाकर तीन लाख रुपये की जा सकती है, सेक्शन 80सी छूट सीमा को वर्तमान डेढ़ लाख रुपये से बढ़ाकर दो लाख रुपये और आवास ऋण ब्याज दर छूट सीमा को वर्तमान दो लाख रुपये से बढ़ाकर तीन लाख रुपये की जा सकती है और कर छूट का लाभ लेने के लिए बैंक फिक्स्ड डिपॉजिट की लॉक इन अवधि को वर्तमान पांच साल से घटाकर कम से कम तीन साल (यदि पूरी तरह से हटाई न जाए) की जा सकती है। एसबीआई के मुख्य आर्थिक सलाहकार और आर्थिक रिसर्च विभाग के जीएम सौम्या कांति घोष द्वारा तैयार रिपोर्ट में कहा गया है कि इन राहत पर सरकार को 35,300 करोड़ रुपये का खर्च बैठेगा, लेकिन हमारा अनुमान है कि आईडीएस-2 से होने वाली आय और नोटबंदी के बाद आरबीआई की देनदारी से इससे कहीं अधिक आय सरकार को हो जाएगी।
केंद्रीय वित्तमंत्री अरुण जेटली ने कहा कि देश के ग्रामीण क्षेत्रों में नकदी की उपलब्धता सुनिश्चित करने के लिए कई कदम उठाए गए हैं। जेटली ने लोकसभा में दिए गए अपने एक लिखित जवाब में कहा कि भारतीय रिजर्व बैंक (आरबीआई) विभिन्न क्षेत्रों की जरूरतों को ध्यान में रखते हुए बैंकों के करेंसी चेस्ट के माध्यम से नोटों की आपूर्ति कर रहा है। उन्होंने कहा कि बैंकों की ग्रामीण शाखाओं और 1.55 लाख डाकघरों में नकदी की उपलब्धता सुनिश्चित करने के लिए कदम उठाए गए हैं। 1.2 लाख बैंकिंग कॉरसपोंडेंट के नेटवर्क को भी सक्रिय कर दिया गया है और उनकी कैश होल्डिंग सीमा बढ़ा दी गई है। इसके साथ ही राज्यों से भी अनुरोध किया गया है कि ऐसे ग्रामीण इलाकों की पहचान करें जहां नकदी की उपलब्धता की समस्या है और मोबाइल बैंकिंग वैन और बैंकिंग कॉरसपोंडेंट के जरिए जन-जन तक नकदी उपलब्धता सुनिश्चित करने के लिए बैंकों और डाकघरों की हर संभव मदद करें।
देश के बैंको का 9 हजार करोड़ का कर्ज चुकाए ‌ब‌िना भारत छोड़ चुके शराब कारोबारी विजय माल्या का कहना है कि वह एक ‘फुटबॉल’ की तरह हो गए हैं। जिसे एनडीए और यूपीए की दो प्रतिस्पर्धी टीमें ‘किक’ मार रही हैं।  अपने खिलाफ जारी सीबीआई की जांच और ब्रिटेन से भारत लाने के प्रयासों पर हमला बोलते हुए माल्या ने आरोप लगाया कि उनके खिलाफ मीडिया का इस्तेमाल किया जा रहा है। माल्या ने ट्वीट किया, ‘मीडिया बड़ी खुशी से एक पिच (फुटबॉल के मैदान) के तौर पर इस्तेमाल हो रहा है। मैं एक फुटबॉल की तरह हूं जिससे दो परस्पर प्रतिस्पर्धी टीमें एनडीए और यूपीए एक दूसरे के खिलाफ खेल रही हैं। दुर्भाग्य से इसमें कोई रेफरी नहीं है।’ गौरतलब है कि वित्त वर्ष 2017-18 के बजट में वित्तमंत्री अरुण जेटली ने घोषणा की है कि सरकार जानबूझकर कर्ज नहीं चुकाने वाले लोगों की संपत्ति जब्त करने के लिए नया कानून लाएगी। उल्लेखनीय है कि माल्या के खिलाफ कई बैंकों का कर्ज नहीं चुकाने के मामले में जांच चल रही है।
बजट 2017 के दौरान वित्तमंत्री ने यात्रियों के लिए खुशखबरी का ऐलान किया। उन्होंने बताया कि अब आईआरसीटीसी से टिकट बुक करने पर यात्रियों को सर्विस टैक्स नहीं देना होगा। इससे रेल टिकट सस्ता हो जाएगा। 
ट्रेनों की लेटलतीफी ही नहीं खान-पान व्यवस्था को लेकर भी यात्री परेशान हैं। रेलवे में यात्रियों की शिकायतों का अंबार लगा हुआ है। खाने की गुणवत्ता, कीमत से अधिक खाने के लिए पैसा वसूलना, मात्रा, बदसलूकी व स्वच्छता को लेकर रेलवे को बड़े पैमाने पर शिकायत इन दिनों मिल रही हैं। हैरानी की बात यह है की 55 रुपये की जगह खाने का 170 रुपये तक वसूला जा रहा है। पिछले एक महीने में सौ से अधिक ट्रेनों में कीमत से अधिक पैसा वसूलने का मामले सामने आया है। रेलवे ने स्पेशल ड्राइव चलाकर 61 ट्रेनों के कैटरर को रंगे हाथ पकड़ा और एक लाख से पांच लाख रुपये तक जुर्माना ठोका गया। ट्रेनों में सनसाइन कैटरर, सत्यम कैटरर, आरके एसोसिएट्स, ब्रंदावन फूड फैक्ट्री कैटरर को रंगे हाथ रेलवे ने धरा। रेलवे जल्द ही अलग से शिकायत के लिए मोबाइल नंबर जारी करेगा, सोशल मीडिया पर शिकायत करने पर अधिक कीमत लेने वाले कैटरर को जुर्माना किया जाएगा। बीते साल भी ट्रेनों में खानपान सेवाओं से संबंधित शिकायतें रेलवे को मिली थीं। आधिकारिक आकड़े की माने तो पिछले साल रेलवे को छह हजार से अधिक लोगों ने अधिक प्रभार, गुणवत्ता, मात्रा, बदसलूकी, स्वच्छता को लेकर शिकायत दर्ज कराई थीं। कीमत से ज्यादा वसूली को लेकर सबसे अधिक शिकायतें रेलवे को मिली थीं। 1686 लोगों ने कीमत से ज्यादा दाम चुकाने के लिए शिकायत की है तो गुणवत्ता को लेकर 1125 यात्रियों ने शिकायत की है। 
दिल्ली और मुंबई के अविवाहित जोड़ों के लिए 26 साल के एक युवक संचित सेठी ने खास तरह की वेबसाइट बनाई है। इस वेबसाइट के जरिए ऐसे प्रेमी जोड़ों को दिल्ली और मुंबई में कमरे उपलब्ध कराए जा सकेंगे। इस वेबसाइट का नाम है स्टेअंकल (stayuncle.com). ऐसे प्रेमी जोड़े शहरों में कुछ निजी पल साथ बिताने के लिए इधर-उधर भटकते नजर आ जाते हैं। होटल मालिक भी ऐसे जोड़ों को कमरे किराए पर देने से कतराते हैं, क्योंकि ऐसे मामलों में पुलिस और भारतीय संस्कृति के हवाला देने वाले कुछ संगठनों के हमलों का डर रहता है। यही कारण है कि अक्सर ही पार्कों में, बीच पर और पब इत्यादि में ऐसे जोड़े निजी पल बिताते हुए दिख जाते हैं। इन जोड़ों की परेशानी को ध्यान में रखते हुए ये बेवसाइट बनाई है, जिसके तहत उन्होंने दिल्ली और मुंबई के कई होटलों से टाई-अप किया है। इस वेबसाइट का इस्तेमाल करके प्रेमी जोड़े 8-10 घंटों के लिए भी कमरा किराए पर ले सकते हैं, जहां पर किसी तरह के हमले होने या पुलिस का कोई डर नहीं होगा।
अमेरिका की एप आधारित टैक्सी कंपनी ऊबर के मुख्य कार्यकारी अधिकारी ट्रैविस कलानिक ने राष्ट्रपति डोनाल्ड ट्रंप की आर्थिक सलाहकार परिषद से इस्तीफा दे दिया है। कलानिक ने अपने कर्मचारियों को ट्रंप से फोन पर होने वाली बात भी लिखी। कलानिक ने कर्मचारियों को संबोधित करते हुए ट्रंप के साथ हुई उनकी बातचीत के बारे में बताया कि - 'मैं इस आर्थिक परिषद का हिस्सा नहीं बन पाऊंगा। समूह का हिस्सा बनना राष्ट्रपति या उनके एजेंडे का समर्थन करना नहीं है लेकिन दुर्भाग्यवश इसे इसी संदर्भ में समझा जा रहा है। ऊबर कंपनी के सीईओ ने व्हाइट हाउस में समूह की पहली बैठक से ठीक पहले अपना इस्तीफा दिया है। उन्होंने कहा कि - 'बृहस्पतिवार को मेरी राष्ट्रपति से प्रवासियों पर लाए गए कार्यकारी आदेश और इसके चलते हमारे समुदाय की समस्याओं पर बात हुई। चूंकि ट्रैविस की कंपनी प्रवासियों की मदद से चल रही थी, इसलिए उनके ट्रंप की आर्थिक सलाहकार परिषद में बने रहने पर सवाल उठ रहे थे। उबर सीईओ के इस फैसले पर फिलहाल कोई प्रतिक्रिया तो नहीं आई है, लेकिन इससे अन्य कंपनियों के सीईओ पर भी ट्रंप के साथ होने वाली बैठक में शामिल नहीं होने का दबाव बढ़ सकता है। कलानिक के अलग होने से तकनीकी कंपनियों और वॉशिंगटन के बीच में दरार आने के संकेत भी हैं। बैटरी वेंचर्स के जनरल पार्टनर नीरज अग्रवाल ने कहा कि - 'ट्रंप और सिलिकॉन वैली के बीच एक तरह से जंग का माहौल बन रहा है।
500 और 1,000 रुपये के नोटबंदी के बाद नोट बदलने, पुराने नोटों को जमा करने तथा नकदी की निकासी के लिए उमड़ रही भीड़ को शांत करने के लिए बैंकों को जुगाड़ से भी काम चलाना पड़ रहा है। कहीं पुराने नोटों से काम चलाया जा रहा है तो कहीं सिक्कों की थैली ग्राहकों को थमायी जा रही है। ऐसा इसलिए, ताकि अधिक से अधिक ग्राहकों का काम चल सके। पंजाब नेशनल बैंक की अध्यक्ष एवं प्रबंध निदेशक उषा अनंतसुब्रमणियन ने अमर उजाला से बातचीत में स्वीकार किया कि बैंककर्मी ग्राहकों को शांत करने के लिए तरह-तरह के उपाय कर रहे हैं। इन उपायों में ग्राहकों को सिक्कों की थैली सौंपना भी शामिल है। उनके मुताबिक छोटे शहरों, कस्बों या ग्रामीण इलाकों में अधिकतर ग्राहक 2,000 रुपये के नोट नहीं लेना चाहते। ऐसे ग्राहकों को 10, 20, 50 और 100 रुपये के नए और पुराने नोट देकर काम चलाया जा रहा है। कहीं-कहीं ग्राहकों को सिक्के ही दिए जा रहे हैं। बैंककर्मी पहले से ही प्लास्टिक की थैली में सिक्कों को पैक करके रखते हैं ताकि ग्राहक जैसे ही मांग करें, उन्हें थैली थमा दी जाए। एचडीएफसी बैंक के एक प्रबंधक ने बताया कि उनके यहां अधिकतर ग्राहक नए और छोटे नोटों की गड्डी मांग रहे हैं। सच्चाई यह है कि बैंकों में नए नोटों की गड्डी आ ही नहीं रही है। यहां नॉन इश्यूबल नोट भेजे जा रहे हैं, जिनमें मैले-कुचैले और कटे-फटे नोट शामिल हैं। ग्राहक जब ऐसे नोट लेने से इंकार करते हैं तो उन्हें समझाया जाता है कि अभी इसी से काम चला लीजिए। बाद में नए नोट आने पर उन्हें बदल दिया जाएगा।
एच1बी वीजा पर अमेरिकी सरकार के रुख को देखते हुए भारतीय आईटी कंपनियों के पक्ष में वाणिज्य से लेकर इलेक्ट्रॉनिकी व आईटी मंत्रालय तक ने कमर कस ली है। ये सभी मंत्रालय विदेश मंत्रालय से लगातार संपर्क में हैं और इस मामले में अमेरिकी विदेश मंत्रालय से बातचीत करने की कवायद चल रही है। गत बृहस्पतिवार को वाणिज्य व उद्योग मंत्रालय की तरफ से आईटी कंपनियों के नुमाइंदे के साथ नैसकॉम व विदेश मंत्रालय के अधिकारियों के साथ वीजा मसले को लेकर बैठक आयोजित की गई थी। बैठक में आईटी कंपनियों से यह जानकारी ली गई कि वह अमेरिका सरकार की वीजा नीति से निपटने के लिए क्या नीति अपना रहे हैं। 
बजट के बाद पत्रकारों से बात करते हुए वित्त मंत्री अरुण जेटली ने बजट के विभिन्न पहलुओं पर बात की। पेश हैं मुख्य अंश -कारपोरेट टैक्स पर बोलते हुए वित्त मंत्री अरुण जेटली ने कहा कि पहले ही बड़ी कंपनियां घाटे से गुजर रही हैं,दी जा रहीं राहत को कम करने से उनकी और बढ़ जाएंगी। हम धीरे-धीरे दी जा रही राहत को कम करेंगे। -वित्तमंत्री अरुण जेटली ने कहा है कि भारतीय पार्टियों को अमेरिका के पूर्व राष्ट्रपति बराक ओबामा की तरह छोटी-छोटी राशियों में डिजिटल माध्यमों से चंदा लेना चाहिए, इससे सियासी दलों पर एहसान भी नहीं होगा और काले धन की समस्या भी नहीं होगी। -अरुण जेटली ने अपने खास इंटरव्यू में कहा है कि नोटबंदी के बाद माइक्रो स्मॉल एंड मीडियम इंडस्ट्री की मदद करना जरूरी था। बजट में इसका ध्यान रखा गया है। -नोटबंदी की वजह से अधिक टैक्स जमा हुआ है, इतना टैक्स पहले कभी जमा नहीं हुआ -अर्थव्यवस्था से काला धन निकालना सरकार की प्राथमिकता
भारतीय रिजर्व बैंक जल्द ही महात्मा गांधी सीरीज-2005 के तहत 100 रुपये के नए नोट जारी करेगा। इन नोटों का डिजाइन इस सीरीज में पहले जारी हुए 100 रुपये के नोटों के समान ही होगा। रिजर्व बैंक ने अधिसूचना में कहा कि 100 रुपये के नए नोटों में दोनों नंबर पैनलों में अंग्रेजी में ‘आर’ लिखा होगा और नोटों पर नए आरबीआई गवर्नर उर्जित आर पटेल के हस्ताक्षर होंगे।  
सार्वजनिक विमानन कंपनी एयर इंडिया ने वजन अधिक होने के कारण 57 क्रू मेंबर्स को उड़ान की ड्यूटी से तात्कालिक तौर पर हटा दिया है। कंपनी के सूत्रों ने बताया कि इन क्रू मेंबर्स में एयर होस्टेस भी शामिल हैं और इन्हें तय अवधि के भीतर वजन कम करने के लिए कहा गया है। ऐसा नहीं कर पाने की दशा में उन्हें स्थाई तौर पर ग्राउंड ड्यूटी में ही लगा दिया जाएगा। उन्होंने बताया कि एयर इंडिया में 3800 से अधिक क्रू मेंबर्स हैं जिनमें 2500 से अधिक महिलाएं हैं। सभी क्रू मेंबर्स में से करीब 2200 लोग स्थाई नौकरी पर हैं। 
आरबीआई ने बुधवार को अपनी मौद्रिक समीक्षा नीति में ब्याज दरों में कोई बदलाव न करके फाइनेंशियल मार्केट्स को चौंका दिया। आरबीआई का यह ऐलान उस पूर्वनुमान के उलट है जिसमें कहा जा रहा था कि नीतिगत दरों में 25 बेसिस की कटौती की जा सकती है। अनुमान लगाया जा रहा था कि आरबीआई गवर्नर उर्जित पटेल पांचवीं द्विमासिक मौद्रिक समीक्षा नीति में कटौती की घोषणा कर सकते हैं। इकोनॉमिक टाइम्स की खबर के मुताबिक कटौती न करने के निर्णय को लेकर दलाल स्ट्रीट के विश्लेषकों ने तीन कारण बताए हैं जिनकी वजह से ब्याज दरों में कटौती नहीं की गई। मुद्रास्फीति: रिजर्व बैंक ने इस बात पर गौर किया कि गेहूं, चना और चीनी जैसी खाने वाली चीजों की कीमतें बढ़ रही हैं। साथ ही ओपेक ब्लॉक ने भी जनवरी से कच्चे तेल का उत्पादन कम करने का निर्णय लिया है। इस वक्त अगर आरबीआई दरों में कटौती करता तो इससे महंगाई बढ़ सकती थी। 
सूचना प्रौद्योगिकी क्षेत्र से जुड़ी कंपनियों ने सरकार से बजट में डिजिटल इंडिया को ‘मेक डिजिटल इन इंडिया’ में बदलने की मांग की है। सूचना प्रौद्योगिकी क्षेत्र से जुड़ी कंपनियों का कहना है कि बजट में सरकार का फोकस डिजिटल इंडिया पर जारी रहने पर ही आने वाले समय में भारत में मेक इन इंडिया कार्यक्रम के तहत मेक डिजिटल इन इंडिया को साकार किया जा सकेगा। माइक्रोसॉफ्ट इंडिया के प्रेसिडेंट अनंत महेश्वरी के मुताबिक, सरकार डिजिटल इंडिया को लेकर पूरी तरह से प्रतिबद्घ है और डिजिटल तकनीक इस मामले में लंबे समय में मैन्यूफैक्चरिंग, रिटेल, शिक्षा, स्वास्थ्य व कृषि क्षेत्र पर अपना असर दिखाएगी। उन्होंने कहा कि सरकार के लिए यह अवसर है कि भारत में ऐसी तकनीक विकसित की जाए, जो भारत के साथ-साथ अन्य बाजारों के लिए भी उपयोगी हो। माइक्रोसॉफ्ट व इसकी पार्टनर कंपनियां हमेशा डिजिटल बदलाव में अपना सहयोग देती रही हैं। महेश्वरी के मुताबिक, वह उम्मीद करते हैं कि सरकार डिजिटल इंडिया पर अपना फोकस जारी रखेगी। इंटेक्स टेक्नोलॉजीज के सीएफओ राजीव जैन के मुताबिक, सरकार के डिजिटल इंडिया कार्यक्रम को साकार करने में मोबाइल हैंडसेट की अहम भूमिका होगी। ऐसे में सरकार को मोबाइल हैंडसेट के निर्माण के मामले में लंबे समय के लिए स्थायी नीति बनाने की आवश्यकता है और बजट में सरकार को इस दिशा में घोषणा करनी चाहिए। बजट में मोबाइल हैंडसेट निर्माण को लेकर अनुसंधान व विकास नीति भी लाई जानी चाहिए।
सरकार के कैशलेस ट्रांजेक्‍शन की मुहिम को बढ़ावा देने के लिए एचडीएफसी बैंक भी उतर आया है। निजी क्षेत्र के दूसरे सबसे बड़े बैंक एचडीएफसी बैंक ने कैश से जुड़ी गतिविधियों पर बचत खाताधारकों के लिए शुल्क में बढ़ोतरी कर दी है। सरकार नोटबंदी के बाद लोगों को नकद रहित और डिजिटल लेन-देन के लिए प्रोत्साहित कर रही है। इस लिहाज से बैंक का यह कदम महत्वपूर्ण है। बैंक के एक अधिकारी ने कहा कि एचडीएफसी बैंक ने 1 मार्च से कुछ ट्रांजेक्शन पर फी बढ़ाने का फैसला किया है। साथ ही अन्य मामलों में कैश की सीमा तय करने और कुछ ट्रांजेक्शन पर शुल्क लगाने का निर्णय किया है।
आरबीआई ने 20 फरवरी से बैंक सेविंग अकाउंट से कैश निकासी की साप्ताहिक सीमा 24,000 से बढ़ा कर 50,000 रुपये कर दी है। साथ ही 13 मार्च से कैश निकासी की सीमा पूरी तरह खत्म करने का ऐलान किया गया है। इससे पहले बीते 30 जनवरी से ही एटीएम से निकासी की सीमा हटा ली गई है। रिजर्व बैंक के डिप्टी गवर्नर आर गांधी ने कहा कि बचत खातों से निकासी के मामले में दो चरणों में स्थिति सामान्य करने का फैसला किया गया है। इन खातों से अगले 20 फरवरी से हर सप्ताह 50 हजार रुपये निकाले जा सकेंगे तथा 13 मार्च से निकासी की सीमा पूरी तरह समाप्त कर दी जाएगी। हालांकि अभी बैंक खातों से सप्ताह में 24,000 रुपये ही निकाले जा सकते हैं। नई व्यवस्था 20 फरवरी से लागू होगी।  गौरतलब है कि नोटबंदी के बाद आरबीआई ने एटीएम, सेविंग बैंक अकाउंट और चालू खातों से कैश निकालने पर सीमा लगा दी थी। कैश प्रिंट की धीमी गति की वजह से देश में पिछले तीन महीनों के दौैरान भारी अफरातफरी रही। लेकिन पिछले महीने के आखिरी सप्ताहों में स्थिति में सुधार हुआ।
नोटबंदी ने ये साफ कर दिया है कि स्मार्टफोन आपके वॉलेट से कहीं ज्यादा अच्छा है जिसमें कैश और कार्ड दोनों ही विकल्प एक साथ मिलते हैं। आजकल किसी खरीद-फरोक्त और बिलों के भुगतान के लिए कैश के इस्तेमाल के अलावा कई डिजिटल मोड बाजार में उपलब्‍ध हैं और ये एटीएम और बैंक की कतारों में कैश के लिए खड़े होने से कहीं बेहतर हैं। एक क्‍लिक से कैशलेस ट्रांजेक्‍शन आसानी से किया जा सकता है। बाजार जानकारों का कहना है कि लोग डिजिटल इंडिया को बढ़ावा तो देना चाहते हैं लेकिन पेमेंट के तरीकों मसलन नेट बैंकिंग, एनईएफटी, आरटीजीएस, आईएमपीएस, यूएसएसडी, आधार लिंक्ड भीम को लेकर भ्रमित हैं। इन सबके चलते लोगों को एम-वॉलेट का तरीका ज्यादा भा गया है और वह पेटीएम,मोबीक्वीक जैसे वॉलेट्स का इस्तेमाल तेजी से कर रहे हैं। लेकिन जानकारों का मानना है कि जल्द लोग नए डिजिटल पेमेंट तरीकों को अपनाएंगे। वह फ्रिक्‍शनलेस पेमेंट को अपना सकते हैं। मतलब वो पेमेंट का तरीका जिसमें कम से कम मेहनत करनी पड़े और कम पिन और पासवर्ड याद रखने पड़ें। आगे चलकर यूपीआई एक बेहतर विकल्प साबित हो सकता है। क्योंकि इसमें डायरेक्ट ट्रांसफर बैंक अकाउंट से सुगमता से हो सकता है।
सरकार के 500  और 1000 रुपये के पुराने नोटों को चलन से बाहर करने के फैसले के बाद एटीएम से नकदी की सीमित निकासी को देखते हुए देश के प्रमुख बैंकों ने एटीएम से एक सीमा से अधिक निकासी पर भी शुल्क में छूट देने की घोषणा की है। यही नहीं, नकदी जमा करने या निकासी के  लिए बैंक शाखा में हो रही ग्राहकों की भारी भीड़ की आशंका के मद्देनजर देश भर के सभी बैंक इस शनिवार और रविवार  को खुले रहेंगे। देश के सबसे बड़े बैंक, स्टेट बैंक के एक वरिष्ठ अधिकारी ने बताया कि उनके ग्राहकों को महीने में पांच एटीएम निकासी पर शुल्क नहीं लिया जाता है लेकिन इससे ज्यादा निकासी होने पर शुल्क लिया जाता है। अभी रोज निकासी की सीमा घटा कर दो हजार रुपये कर दी गई है जो कि 18 नवंबर 2016 तक रहेगी। इसके बाद रोज 4000 रुपये निकाले जा सकते हैं। इसलिए आगामी 31 दिसंबर तक यदि ग्राहक अपने नेटवर्क के एटीएम में पांच से ज्यादा बार भी निकासी करते हैं, तो कोई शुल्क नहीं लिया जाएगा। निजी क्षेत्र के अग्रणी एचडीएफसी बैंक के प्रवक्ता ने बातया कि उन्होंने एटीएम उपयोग पर लिया जाने वाला शुल्क माफ कर दिया है। ग्राहकों से कहा गया है कि वे जहां तक हो सके बैंक के अपने एटीएम का उपयोग करें। यह व्यवस्था 31 दिसंबर 2016 तक के लिए है। उन्होंने उम्मीद जाहिर की है इसके बाद सब कुछ ठीक हो जाएगा। सार्वजनिक क्षेत्र के पंजाब नेशनल बैंक के एक वरिष्ठ अधिकारी ने भी एटीएम चार्ज में आगामी 31 दिसंबर तक छूट दने की बात कही। 
पेटीएम मोबाइल पेमेंट ऐप के बाद अब उसके संस्थापक विजय शेखर शर्मा खासी चर्चा में हैं। वजह है कंपनी के सालाना जलसे में उनका डांस और चीखते हुए बोले गए कुछ शब्द। इस मामले में अब उन्होंने सफाई देते हुए लिखा है कि शब्दों के चुनाव में थोड़ी सावधानी बरतनी चाहिए थी। अपने ट्विटर हैंडल और फेसबुक पन्ने पर लिखे एक पोस्ट में उन्होंने लिखा, "मैं बीते तीन दिन से देश से बाहर था और अभी-अभी सोशल मीडिया पर नजर दौड़ा रहा हूं। मैं देख रहा हूं कि पेटीएम के सालाना कार्यक्रम को लेकर लोग काफी बात कर रहे हैं और यह थोड़ा अटपटा भी लग रहा है।" उन्होंने लिखा, "वो हमारे साथ काम करने वाले दोस्तों और हमारे पार्टनर्स की मेहनत का जश्न था, हमारे काम का प्रदर्शन नहीं।" वो लिखते हैं, "मैं मानता हूं कि शब्दों के चुनाव में मैं थोड़ी सावधानी बरत सकता था। मैंने कभी किसी चीज़ का फायदा नहीं उठाया और आगे भी ऐसा नहीं करूंगा।" विजय शेखर ने लिखा, "उस दिन अपने हज़ारों साथियों की कोशिशों से मैं काफी उत्साहित था। मैं उनके उत्साह के लिए ज़िम्मेदारी के साथ रोज़ काम पर आता हूं और मैं उन सभी को बताना चाहता हूं कि हम उनके काम की सराहना करते हैं और उनका काम बेहद ज़रूरी है।" उन्होंने लिखा, "वो हमारे साथ काम करने वाले दोस्तों और हमारे पार्टनर्स की मेहनत का जश्न था, हमारे काम का प्रदर्शन नहीं।" वो लिखते हैं, "मैं मानता हूं कि शब्दों के चुनाव में मैं थोड़ी सावधानी बरत सकता था। मैंने कभी किसी चीज़ का फायदा नहीं उठाया और आगे भी ऐसा नहीं करूंगा।"      सोहेल गुप्ता लिखते हैं, "जब नशे में हों तो सच्चाई अपने आप निकलती है।" कविता चोपड़ा दीक्षित ने लिखा, "मुझे लगता है कि मामले को बिना बात बढ़ा-चढ़ा कर पेश किया गया है।" शिवेश पटेल लिखते हैं, "ठीक लिखा है। आपको शर्म करने की ज़रूरत नहीं है। हां मानते हैं कि आप बेहतर शब्द चुन सकते थे।" बीते सप्ताह सामने आए एक वीडियो में विजय शेखर को स्टेज पर नाचते और चिल्लाते देखा गया था। उन्होंने कहा था, "जो हमारे साथ नहीं हैं, वो रोएंगे।" कई बार मुट्ठी बंद कर के वो खुशी से चीखते नज़र आए। बीते साल नोटबंदी की घोषणा के बाद से लोगों ने कैशलेस पेमेंट का रुख़ किया था जिसके बाद पेटीएम को लाखों नए ग्राहक मिले थे।
नोटबंदी के बाद बैंकों में कालाधन जमा कराने वालों पर तुरंत कड़ी कार्रवाई शायद ही हो क्योंकि आयकर विभाग में कर्मचारियों की भारी कमी है। यही नहीं, विभाग में तैनात कर्मचारी और अधिकारी पहले से काम के बोझ तले दबे हैं। ऐसे में वे नई सूचना पर कितना ध्यान दे पायेंगे, इसका जवाब ठीक-ठीक नहीं मिल पा रहा है। आयकर विभाग के एक वरिष्ठ अधिकारी का कहना है कि नोटबंदी के बाद पुराने नोटों के रूप में सरकार द्वारा तय की गई सीमा से अधिक धनराशि बैंकों में जमा करने वालों की जानकारी मिलने लगी है। लेकिन दिक्कत यह है कि उस पर होमवर्क कर संबंधित व्यक्ति के परिसर में सर्वे करने के लिए पर्याप्त संख्या में टीम ही नहीं है। जो कुछ टीम उपलब्ध है, उसके सहारे बड़ी मछलियों के यहां पहले सर्वे किया जा रहा है। शेष सूचनाओं को संभाल कर रखा जा रहा है कि उस पर बाद में कार्रवाई होगी। अखिल भारतीय आयकर कर्मचारी महासंघ के अध्यक्ष अशोक कनौजिया का कहना है कि उनके महकमे में मुखिया से लेकर निचले स्तर तक कर्मचारियों की संख्या देखी जाए तो करीब 76,000 पद स्वीकृत हैं। लेकिन अभी करीब 55,000 अधिकारी और कर्मचारी ही कार्यरत हैं। ऐसे में काम तो प्रभावित होगा ही। उनका कहना है कि कालाधन जमा करने वालों को पकड़ने की जिम्मेदारी जिस आयकर विभाग पर है, वो पहले से ही काम के बोझ से परेशान है। अभी आलम ये है कि विभाग के पास जितनी जानकारी आती है, उनमें से बमुश्किल एक या दो फीसदी मामलों की ही छानबीन हो पाती है। इनमें भी सभी मामलों को अंतिम नतीजे तक पहुंचाना मुश्किल होता है।
छोटे शहरों तक कनेक्टिविटी पहुंचाने के उद्देश्य से देश में एक नई एयरलाइंस ने रविवार को दस्तक दे दी है। जूम एयर के नाम से लांच हुई इस सर्विस की पहली उड़ान को नागर विमानन मंत्री अशोक गजपति राजू ने दिल्ली के इंदिरा गांधी हवाई अड्डे से हरी झंडी दिखाकर रवाना किया। यह एयरलाइन अपने 50 सीटर वाले विमान से देश के सभी छोटे-बड़े शहरों को आपस में जोड़ेगी।  जूम एयर ने अपनी वेबसाइट पर लिखा है कि वो दिल्ली को देश के अन्य शहरों जैसे कि कुल्लू, धर्मशाला, जोरहट, दीमापुर, दुर्गापुर, रांची, लखनऊ, शिलांग, कोलकाता, औरंगाबाद आदि को पहले चरण में जोड़ेगा। इसके बाद अन्य शहरों को जोड़ा जाएगा।
देश की अग्रणी माइक्रोफाइनेंस कंपनियों में से एक उज्जीवन फाइनेंशियल सर्विसेज लिमिटेड ने लघु वित्त बैंक के रूप में अपने परिवर्तन की घोषणा की। मुख्य अतिथि के रूप में नोबेल पुरस्कार विजेता प्रोफेसर मुहम्मद यूनुस ने बेंगलुरु में समारोहपूर्वक उज्जीवन लघु वित्त बैंक लि. (उज्जीवन एसएफबी) की 5 पायलट शाखाओं का शुभारंभ किया। उज्जीवन एसएफबी की यह पांच पायलट शाखा पूर्ण रूप से सेवा प्रदान करेगी। अगले एक महीने में, बैंक व्यापक विस्तार की योजना के हिस्से के रूप में अपनी प्रौद्योगिकी, चैनलों, लोगों और प्रक्रियाओं का परीक्षण करेगी। इन सेवाओं को अगले कुछ महीनों में एक योजना के तहत और चरणबद्ध तरीके से 24 राज्यों में 457 शाखाओं में विस्तार की एसएफबी योजना है। इस उपलक्ष्य में प्रतिक्रिया देत हुए, उज्जीवन लघु वित्त बैंक लि. के सीईओ तथा प्रबंध निर्देशक समित घोष ने कहा, उज्जीवन लघु वित्त बैंक की शुरुआत एक महत्वपूर्ण मील का पत्थर है। वर्ष 2005 में एक गैर बैंकिंग वित्तीय कंपनी के रूप में हमारी यात्रा एक मिशन के साथ शुरू हुई थी, आर्थिक रूप से सक्रिय कम आय वर्ग को सशक्त बनाने के लिए उन्हें वित्तीय सेवाओं की एक पूरी श्रृंखला प्रदान कराने के हमारे मिशन को सफल बनाने के लिए एसएफबी मंच अब हमें सक्षम बनाता है। उज्जीवन लघु वित्त बैंक के सावधि जमा और बचत उत्पादों की रचना व्यापक शोध और हम जिन वर्गों को सेवा प्रदान कराना चाहते है उन्हें गहराई से समझ लेने के आधार पर की गई है और इसलिए उनके बीच व्यापक वित्तीय समावेशन के लक्ष्यों को पूरा करने के लिए भी उनकी मददगार भूमिका होगी। बैंक की सावधि जमा और आवर्ती जमा योजनाओं पर 5.5% से 8% तक स्पर्धात्मक और आकर्षक ब्याज दरों की पेशकश करेगा, जो अधिकतर बैंकों द्वारा दी जाने वाली औसत ब्याज की दर से अधिक है। बचत बैंक खाते में बायोमेट्रिक एटीएम, रुपे डेबिट कार्ड, फोन, इंटरनेट और मोबाइल बैंकिंग इस तरह के कई चैनलों से बैंक तक पहुँचने की ग्राहको कों सहुलियत होगी और यह पेशकश भी 4% की बाजार दर पर ब्याज के लाभ के साथ उन्हें मिलेगी।
रिलायंस जियो इंफोकॉम ने अपनी जियो फाइबर सर्विस को मुंबई में शुरू कर दिया है। अंग्रेजी चैनल इंडिया टुडे ने अपनी रिपोर्ट में कहा कि मुबंई की कुछ जगहों पर इस सर्विस को शुरू कर दिया गया है। साथ ही कुछ बिल्डिंगों में जियो फाइबर के लिए केबल इंस्टॉल किए जा रहे हैं। नवंबर में कंपनी ने कहा था कि उनका लक्ष्य जल्द ही ब्रॉडबैंड मार्केट में तहलका मचाना है और वह इस पर आगे बढ़ती दिख रही है। साथ ही जियो फाइबर सर्विस 3 महीनों के लिए मुफ्त है, लेकिन इसमें फेयर यूजेज पॉलिसी लागू होगी। हर महीने यूजर्स को 100 जीबी की तक की डाउनलोडिंग पर फुल स्पीड दी जाएगी। डेटा लिमिट पूरी हो जाने के बाद सर्विस की स्पीड 1 mbps हो जाएगी। शुरुआत में जियो ने दावा किया था कि कंपनी FTTH सर्विस के जरिए 1gbps तक की स्पीड मुहैया कराएगा। हालांकि यूजर्स के मुताबिक फिलहाल उन्हें 70 से 100 mbps तक की स्पीड मिल रही है। खबर के मुताबिक यूजर्स के लिए जियो फाइबर सर्विस मुफ्त है, लेकिन लोगों से 4500 रुपए का वन टाइम चार्ज लिया जा रहा है जोकि घर में लगाए जाने वाले राउटर की कीमत है। अगर जियो प्लान में बदलाव नहीं करता है तो सर्विस तीन महीने के लिए फ्री होगी और उसके बाद कोई एक प्लान चुनना होगा। हालांकि अभी तक कंपनी की ओर से किसी भी प्लान की घोषणा नहीं की गई है।
नोटबंदी के बाद लगातार घटती ब्याज दर के माहौल में वरिष्ठ नागरिकों को गारंटीड मोटा रिटर्न मिलेगा। आठ फीसदी का गारंटीड रिटर्न उपलब्ध कराने के लिए सरकार ने वरिष्ठ पेंशन बीमा योजना 2017 को शुरू करने का फैसला किया है। यह योजना वित्तीय समावेशन और सामाजिक सुरक्षा कार्यक्रम को आगे बढ़ाने के प्रयासों का एक हिस्सा है।  एलआईसी देगी वरिष्ठ नागरिकों को पॉलिसी इसके तहत सरकारी जीवन बीमा कंपनी एलआईसी यह पॉलिसी लेने वालों को 10 वर्ष के लिए 8 फीसदी गारंटीड रिटर्न मुहैया कराएगी। सरकार की तरफ से यहां जारी एक बयान के मुताबिक इस योजना में भाग लेने वालों को 10 वर्ष के लिए 8 फीसदी गारंटीड रिटर्न के आधार पर एश्योर्ड पेंशन उपलब्ध कराया जाएगा। 
सरकार के 500 और 1000 हजार के नोट बंद करने के बाद देशभर में अफरा-तफरी मची है। सूत्रों से मिली जानकारी के अनुसार एटीएम ट्रांजेक्‍शन सामान्य होने में अभी लगेंगे लगभग 30 दिन। जानकार बता रहे हैं कि देशभर में करीब दो लाख एटीएम हैं और उन्हें नए नोटों के अनुरूप बनाने में समय लगेगा। जो एटीएम काम भी कर रहे हैं तो वो 100-100 के नोट निकाल रहे हैं। वहीं बैंक के अधिकारियों की मानें तो जिले में लगे एटीएम फिलहाल नई करंसी के लिए मुफीद नहीं हैं। आरबीआई की ओर से जारी हुए 500 रुपये के नए नोट का साइज पुराने नोट से बिल्कुल अलग है। ऐसे में उसे एटीएम में नहीं लगाया जा सकता है। साथ ही मशीन में 2000 रुपये के नोट का स्लॉट ही नहीं बना है। ऐसे में वह भी एटीएम से जल्द ही मिलना मुश्किल है। अनुमान है कि करीब 1 महीने तक लोगों को एटीएम से सिर्फ 100-100 के नोट ही मिल पाएंगे।
नोटबंदी का डिजिटल भुगतान कंपनी पेटीएम को खूब फायदा हुआ है। नोटबंदी के कारण पैदा हुए नकदी संकट को भूनाने के लिए कंपनी ने एक और कदम उठाया है। पेटीएम ने '12/12 कैश फ्री फेस्टिवल' लॉन्च करने की तैयारी र ली है।  कंपनी इसे पहला  ऑफलाइन फेस्टिवल बता रही है। डिजिटल भुगतान के लिए कंपनी अपने करीब 15 लाख ऑफलाइन स्टोर्स पर आकर्षक ऑफर दे रही है। पेटीएम के जरिये किए जाने वाले पेमेंट्स पर कंपनी 100 फीसदी तक कैशबैक भी ऑफर कर रही है।
नोटबंदी के फैसले के बाद जनधन खातों में रकम जमा करने की बाढ़ आ गई है। इसका अंदाजा इसी से लगाया जा सकता है कि इस आशय की घोषणा के महज 8 दिन बाद तक जनधन के करीब 25 करोड़ खातों में 18,616 करोड़ रुपये जमा हो गए थे। नोटबंदी की घोषणा से पूर्व जनधन खातों में 45,636 करोड़ रुपये जमा थे। यह रकम 16 नवंबर को बढ़कर 64,252 करोड़ तक पहुंच गई। खास बात यह है कि जिन राज्यों के जनधन खातों में सर्वाधिक रकम जमा हुई है उसमें उत्तर प्रदेश पहले स्थान पर है। उत्तर प्रदेश के 3.79 करोड़ खातों में 16 नवंबर तक 10,670 करोड़ रुपये जमा हो गए थे। दूसरे पायदान पर पश्चिम बंगाल है। यहां के 2.44 करोड़ खातों में 7,826 करोड़ रुपये जमा हो चुके थे। राजस्थान के 1.89 करोड़ खातों में 5,345 करोड़, जबकि बिहार के 2.62 करोड़ खातों में 4,913 करोड़ जमा हो चुके थे। 
रिलायंस जियो को  टक्कर देने के लिए अन्य कंपनियों के साथ सरकारी कंपनी बीएसएनएल भी अपनी कमर कस चुकी है। बीएसएनएल एक के बाद एक नए - नए प्लान पेश कर रही है। इनमें अनलिमिटेड कॉल और मेसेजस के अलावा सस्ता या फ्री मोबाइल डाटा दिया जा रहा है। नए ऑफर के तहत बीएसएनएल रविवार और रात्रि अवधि में की जाने वाली अनलिमिटेड कॉल के लिए महज 49 रुपए ले रही है। ये स्कीम केवल लैंडलाइन से की जाने वाली कॉल्स पर लागू होगी। इसके तहत मासिक किराया 99 रुपए हुआ करता था जिसे घटाकर 49 रुपए कर दिया गया है। कंपनी ने एक बयान में कहा कि लैंडलाइन सेवा की ओर नए ग्राहकों को आकर्षित करने के लिए कंपनी ने यह ‘एक्सपीरियंस लैंडलाइन 49’ प्लान पेश किया है।
पेट्रोल पंपों पर कार्ड से भुगतान को लेकर उपजे विवाद पर पेट्रोलियम मंत्री धर्मेंद्र प्रधान ने साफ कर दिया है कि सरकार डिजिटल भुगतान को हर कीमत पर बढ़ावा देगी। सरकार ने कार्ड से भुगतान पर लगने वाले शुल्क का बोझ बैंकों और तेल कंपनियों पर डाल दिया है। पेट्रोलियम मंत्री धर्मेंद्र प्रधान ने कहा कि पेट्रोल पंपों पर कार्ड के जरिए पेट्रोल डीजल खरीदे जाने पर चार्ज बैंक व ऑयल मार्केटिंग कंपनियों को देना होगा न की ग्राहकों को। केंद्रीय मंत्री ने साफ कहा कि मर्चेंट डिस्काउंट रेट (MDR) का बोझ ग्राहकों पर नहीं डाला जाएगा। साथ ही पेट्रोल पंप भी इसके दायरे में नहीं आएंगे। अब यह बैंकों व ऑयल मार्केटिंग कंपनियों पर है कि वे इसका बोझ किस तरह उठाते हैं। वित्तीय सेवा विभाग की बैठक के बाद धर्मेंद्र प्रधान ने बताया कि यह एक वाणिज्यिक फैसला है और बैंकों व तेल कंपनियों को ही इसे निपटाना होगा।
अंतर्राष्ट्रीय मुद्रा कोष (आईएमएफ) ने मोदी सरकार के नोट बैन के फैसले की सराहना की है। आईएमएफ की तरफ से कहा गया कि भ्रष्टाचार से लड़ने के लिए उठाए गए भारत सरकार के कदम का समर्थन है। इसी के साथ यह भी कहा गया कि इस काम को बिना किसी अफरा-तफरी के किया जाना चाहिए। आईएमएफ प्रवक्ता गैरी राइस ने पत्रकारों से कहा कि भारत में कालेधन और भ्रष्टाचार के खिलाफ उठाए गए भारत सरकार के कदम का स्वागत है। इसका हम पूरा समर्थन करते है। लेकिन सरकार को ऐसी तरकीब निकालनी चाहिए, जिससे नोट बदली के दौरान अफरा-तफरी न हो। गैरी ने कहा कि कई देश मुद्रा बदलाव को लेकर ऐसे कदम उठा चुके हैं। ऐसे में भारत सरकार का फैसला भी देश की बेहतरी में है, लेकिन इस काम को बढ़िया तरीके से किया जाना चाहिए।
महाशियां दी हट्टी (एमडीएच मसाले) के 94 वर्षीय मालिक धर्मपाल गुलाटी वित्त वर्ष 2015-16 में सबसे ज्यादा सैलरी पाने वाले शख्स बन गए हैं। इनकी कंपनी ने जहां पिछले वित्त वर्ष में 213 करोड़ रुपये का लाभ कमाया, वहीं गुलाटी की सैलरी भी एफएमसीजी (फास्ट मूविंग कंज्यूमर गुड्स) सेक्टर में काम करने वाली अन्य कंपनियों के सीईओ से भी ज्यादा है। इनमें गोदरेज कंज्यूमर के आदि गोदरेज और विवेक गंभीर, हिंदुस्तान यूनिलिवर के संजीव मेहता और आईटीसी के वाई सी देवेश्वर शामिल हैं।
तमिलनाडु में व्यापारियों के इस फैसले से कोक-पेप्सी को 1400 करोड़ रुपये का नुकसान हो सकता है। दरअसल, राज्य के व्यापारियों के संगठनों ने फैसला लिया है कि वो 1 मार्च से कोक-पेप्सी की बिक्री को पूरी तरह से बंद कर देंगे। हालांकि इस फैसले में पेप्सी द्वारा निर्मित अन्य उत्पाद जैसे की चिप्स, स्नैक्स और ओट्स को फिलहाल शामिल नहीं किया गया है।  इन व्यापारी संगठनों ने लिया है फैसला तमिलनाडु वानीगर संगम और तमिलनाडु ट्रेडर्स फेडरेशन ने कहा है कि दोनों कंपनियां राज्य में मौजूद जल निकायों का दोहन कर रही हैं और सूखे के बावजूद इन दोनों कंपनियों ने इसको जारी रखा है। इन दोनों संगठनों से करीब 15 लाख व्यापारी जुडे़ हुए हैं। यह 15 लाख व्यापारी प्रदेश में फैले छोटे-छोटे 6 हजार से अधिक संगठनों से जुडे़ हैं। 
नोटबंदी के बाद से जन धन खातों में पैसे जमा कराने के मामले में तेजी आ गई है। अब तक इन खातों में 64,252.15 करोड़ रुपये जमा कराए गए हैं। जन धन खातों में सबसे अधिक 10,670.62 करोड़ रुपये उत्तर प्रदेश में जमा हुए हैं। दूसरे स्थान पर पश्चिम बंगाल है, जबकि तीसरा नंबर राजस्थान का है। इस बात की जानकारी शुक्रवार को सरकार की ओर से दी गई।   लोकसभा में एक लिखित जवाब में वित्त राज्यमंत्री संतोष कुमार गंगवार ने बताया कि देशभर में 16 नवंबर तक 25.58 करोड़ जन धन खातों में कुल 64,252.15 करोड़ रुपये जमा किए गए। मंत्री ने बताया कि सबसे अधिक पैसा उत्तर प्रदेश में जमा हुआ है। दूसरे नंबर पर पश्चिम बंगाल है। यहां 2.44 करोड़ जन धन खातों में कुल 7,826.44 करोड़ रुपये जमा किए गए हैं।  इसके बाद नंबर आता है राजस्थान का। यहां 1.89 करोड़ जन धन खातों में कुल 5,345.57 करोड़ रुपये जमा हुए हैं। बिहार में 2.62 करोड़ ऐसे खातों में 4,912.79 करोड़ रुपये जमा कराए गए हैं। गंगवार ने बताया कि कुल 25.58 करोड़ जन धन खातों में से 5.98 करोड़ (23.02 फीसदी) खातों में अब तक एक भी पैसा नहीं डला है।  एक अन्य सवाल के जवाब में वित्त राज्यमंत्री अर्जुन राम मेघवाल ने कहा कि 11 नवंबर को 17.87 लाख करोड़ की नकदी चलन में थी। वर्ष 2015-16 में आरबीआई के प्रेसों में 2,119.5 करोड़ नोट छापे गए, जबकि उसके पिछले वित्त वर्ष में 2,365.2 करोड़ नोट छापे गए थे। 
सरकार ने शुक्रवार को बताया कि विमुद्रीकरण के संबंध में अनियमितताओं में बैंक अधिकारियों के संलिप्त होने के मामले सामने आए हैं और अबतक 156 अधिकारियों को निलंबित किया गया है। लोकसभा में एक प्रश्न के लिखित जवाब में वित्तमंत्री अरुण जेटली ने कहा कि विमुद्रीकरण से संबंधित अनियमितताओं में कुछ बैंक अधिकारी संलिप्त पाए गए हैं। अनियमितताओं में प्रथम दृष्टया संलिप्तता के आधार पर अब तक प्राप्त जानकारी के अनुसार 156 अधिकारियों को निलंबित किया गया है और 41 अधिकारियों को स्थानांतरित किया गया है। 
भारतीय विशिष्ट पहचान प्राधिकरण (यूआईडीएआई) ने 12 ऐसी वेबसाइट और गूगल प्लेस्टोर पर मौजूद 12 मोबाइल ऐप को बंद कर दिया है। यह फर्जी साइट और ऐप जनता से अवैध रुप से आधार कार्ड से संबंधित सेवाओं की पेशकश करते थे और अनधिकृत तरीके से अत्यधिक पैसे वसूलते थे। यूआईडीएआई ने केंद्र सरकार को 26 और ऐसे अवैध वेबसाइटों और मोबाइल एप्लिकेशन को बंद करने का निर्देश दिए थे। यूआईडीएआई के सीईओ अजय भूषण पांडे ने पीटीआई से बातचीत करते हुए कहा कि कुछ वेबसाइट और मोबाइल ऐप ऐसे हैं जो जनता को बहला-फुसलाकर आधार कार्ड से संबंधित जानकारी को लेकर घपला करते थे। हम ऐसी वेबसाइट और ऐप्स के खिलाफ सख्त कार्रवाई करेंगे।
देशभर में मोबाइल ग्राहकों की संख्या 1.1 अरब के पार पहुंच गई है। दूरसंचार नियामक प्रधिकरण (ट्राई) द्वारा अक्टूबर 2016 की रिपोर्ट जारी की गई। रिपोर्ट के अनुसार, इस महीने में देशभर में 2.9 करोड़ लोग मोबाइल सेवा से जुड़े। गौरतलब है कि सितंबर माह में रिलायंस जियो की सर्विस पूरे देश में लांच हुई थी। इस रिपोर्ट के अनुसार, 2003 के बाद पहली बार लैंडलाइन उपभोक्ताओं की संख्या में भी बढ़ोतरी देखी गई। मोबाइल उपभोक्ताओं की संख्या में 2.73 फीसदी की ग्रोथ देखी गई। ट्राई के अनुसार, सितंबर माह में ग्राहकों की संख्या 104.97 करोड़ थी जो अक्टूबर माह में 107.42 करोड़ हो गई थी। लैंडलाइन उपभोक्ताओं की संख्या अक्टूबर में 110.294 करोड़ हो गई थी जो सितंबर माह में 107.424 करोड़ थी। लैंडलाइन उपभोक्ता में ग्रोथ का आंकड़ा 2.67 फीसदी रहा।  
सुप्रीम कोर्ट ने सहारा प्रमुख को 600 करोड़ रुपये जमा करने की मियाद बढ़ाने से इनकार किया है। शीर्ष अदालत ने साफ किया है कि अगर छह फरवरी तक सेबी-सहारा खाते में 600 करोड़ रुपये जमा नहीं किए गए तो सहारा प्रमुख को वापस जेल जाना होगा। नोटबंदी और अर्थव्यवस्था में सुस्ती का हवाला देते हुए सहारा ने रकम जमा करने की समय सीमा बढ़ाने की गुहार की थी। हालांकि शीर्ष अदालत ने सहारा को लंदन केखाते से 35 मिलियन पाउंड सेबी-सहारा खाते में ट्रांसफर करने की इजाजत दे दी है। न्यायमूर्ति दीपक मिश्रा की अध्यक्षता वाली तीन सदस्यीय पीठ ने कहा कि छह फरवरी तक रकम जमा न करने पर सहारा प्रमुख को वापस जेल जाना होगा। गत 28 नवंबर को सुप्रीम कोर्ट ने सहारा को छह फरवरी तक 600 करोड़ रुपये जमा करने के लिए कहा था।  पीठ ने सहारा की ओर से पेश वरिष्ठ वकील कपिल सिब्बल की उस दलील को खारिज कर दिया है कि नोटबंदी और अर्थव्यवस्था में सुस्ती के कारण रकम जुटाने में परेशानी हो रही है। सिब्बल का कहना था कि फिलहाल मंदी का दौर है। पीठ ने कहा कि जब यह आदेश दिया गया था तब भी हालात ऐसे ही थे।
दिग्गज उद्योगपति रतन टाटा ने पशुओं की देखभाल के लिए उत्पादों की पेशकश कर रहे पोर्टल डॉगस्पॉट.इन में निवेश किया है। हालांकि उन्होंने कितना निवेश किया है इस बात का खुलासा नहीं किया गया है। उल्‍लेखनीय है कि डॉगस्पॉट.इन भारत में पशु देखभाल उत्पादों के लिए सबसे बड़ा पोर्टल है। प्रमुख एवं नवीनतम उत्पादों की बढ़ती तादाद के साथ डॉगस्पॉट भारत में पेट केयर बाजार में बदलाव लाने में अहम जिम्मेदारी निभा रहा है। इंडिया कुशेंट और के. गणेश के साथ पिछले निवेश राउंड का नेतृत्व करने वाले रॉनी स्क्रूवाला ने भी कुछ नए एवं पुराने निवेशकों के साथ नए राउंड में निवेश किया है। निवेश से प्राप्त होने वाली रकम का इस्तेमाल मौजूदा ब्रांड के तहत नए उत्पादों की पेशकश में किया जाएगा। भारतीय पेटकेयर (पशु देखभाल) बाजार में बहुत ज्यादा उत्पाद नहीं हैं और इससे संबद्ध मौजूदा ब्रांड तेजी से बढ़ रहे सेगमेंट की जरूरतें पूरी कर रहे हैं। वर्ष 2014 में वैश्‍विक पेटकेयर बाजार 100 अरब डॉलर के आंकड़े को पार कर गया और अकेले अमेरिका का इसमें 58.04 अरब डॉलर का योगदान रहा। 40 लाख से अधिक पालतू कुत्तों के साथ भारतीय पेटकेयर बाजार सालाना 35 प्रति की वृद्धि दर के साथ 1.22 अरब डॉलर रहने का अनुमान है।
वित्त मंत्री अरुण जेटली ने बजट पेश करते हुए अपने भाषण में इनकम टैक्स की दरों में बदलाव करने की घोषणा की थी। इस घोषणा में 2.50 लाख रुपये तक की इनकम पर किसी प्रकार का कोई टैक्स नहीं देना होगा। इसके ऊपर 5 लाख तक की इनकम पर टैक्स दर को 5 फीसदी कर दिया गया है। आज हम आपको बताने जा रहे हैं कि कैसे आप 7.5 लाख तक की इनकम पर टैक्स की देनदारी को शून्य कर सकते हैं।   सीए और इनकम टैक्स एक्सपर्ट अतुल कुमार गर्ग ने amarujala.com को बताया कि सरकार ने इनकम टैक्स के बेसिक स्लैब में टैक्स दर को कम करके मिडिल क्लास को राहत दे दी है।
पांच सौ और एक हजार रुपये के पुराने नोटों को चलन से हटाने के बाद जल्दबाजी में बाजार में उतारे गए नए 500 रुपये के नोटों के साथ कुछ ऐसे नोट भी चलन में आ गए हैं, जिनमें कुछ कमियां भी हैं। लेकिन रिजर्व बैंक का कहना है कि ये नोट भी लीगल टेंडर मनी हैं और यह भी असली नोट की तरह ही चलेंगे। यदि किसी को लगता है कि उन्हें यह नोट नहीं रखना है तो इसे रिजर्व बैंक की किसी शाखा में जा कर बदल सकते हैं। नोटबंदी के बाद बाजार में लाए गए 500 रुपये के नए नोटों की  प्रिंटिंग में कुछ गड़बड़ियों सामने आई हैं। इसकी वजह से आम लोगों को असली  और नकली नोटों को पहचानने में मुश्किलें हो रही हैं। इन दोनों नोटों में कई  छोटे-छोटे फर्क हैं। विशेषज्ञों का मानना है कि इससे न सिर्फ आम जनता के  दिमाग में उलझन पैदा होगी बल्कि जालसाजी को भी बढ़ावा मिलेगा। हालांकि, रिजर्व बैंक ने इन बातों से इंकार किया है। उसका कहना है कि जल्दबाजी में नोट छापने  में 500 रुपये के कुछ करेंसी नोट में गड़बड़ी हुई है।
गरीबी रेखा के नीचे गुजर बसर करने वाले परिवारों की महिलाओं के नाम नि:शुल्क गैस कनेक्शन उपलब्ध कराने की प्रधानमंत्री उज्ज्वला योजना को इस बार बजट में बूस्टर डोज मिल सकता है। पिछले साल के बजट में इस योजना के लिए 2,500 करोड़ रुपये आवंटित किये गए थे। इस योजना से जुड़े एक वरिष्ठ सरकारी अधिकारी ने बताया कि चालू वर्ष के दौरान इसके तहत डेढ़ करोड़ कनेक्शन देने का लक्ष्य था। मगर इसकी लोकप्रियता का अंदाजा इसी बात से लगाया जा सकता है कि बीते सप्ताह तक ही 1.66 करोड़ कनेक्शन उपलब्ध कराये जा चुके हैं। तभी तो इसकी प्रगति से प्रधानमंत्री नरेंद्र मोदी बेहद खुश हैं। इसलिए माना जा रहा है कि अगले साल के बजट में इसके लिए तीन हजार करोड़ रुपये आवंटित किये जा सकते हैं। प्रधानमंत्री उज्ज्वला योजना की घोषणा वर्ष 2016-17 के बजट में हुई थी। हालांकि इस पर काम तो काफी पहले शुरू हो गया था, पर इसकी औपचारिक शुरुआत बीते एक मई को प्रधानमंत्री ने उत्तर प्रदेश के बलिया से की थी। मंत्रालय के एक सरकारी अधिकारी का कहना है कि इतनी कम अवधि में उज्ज्वला योजना के तहत डेढ़ करोड़ से ज्यादा कनेक्शन उपलब्ध कराए जाने के पीछे पेट्रोलियम मंत्री धर्मेंद्र प्रधान द्वारा योजना को लागू करने वाले निचले कर्मचारी से भी संवाद करना है। बताया जाता है कि प्रधान खुद ही डिस्ट्रिक नोडल अधिकारी (डीएनओ) से भी फोन पर प्रगति का जायजा लेते रहते हैं। 
बजट भाषण में ऑनलाइन टिकट बुक कराने पर से सर्विस चार्ज हटाने के फैसले से वित्त मंत्री अरुण जेटली ने जनता की खूब वाहवाही लूटी थी। लेकिन क्या आपको पता है कि इस घोषणा के बाद भी खिड़की से टिकट बुक कराना ऑनलाइन के मुकाबले अभी भी काफी सस्ता पड़ता है।  इसलिए सस्ता है विंडो से टिकट की बुकिंग विंडो से टिकट बुक कराने पर केवल रेलवे जो किराया तय करता है केवल वो ही यात्रियों को देना होता है। इसके अलावा कोई और चार्ज विंडो से टिकट बुक कराने पर नहीं लगता है। वहीं ऑनलाइन टिकट बुक कराने पर बैंक अपनी ट्रांजेक्शन फीस जरुर लेता है। मतलब यहां पर आप कैश में टिकट बुक नहीं करा सकते हैं। आईआरसीटीसी की वेबसाइट पर टिकट का पैसा क्रेडिट कार्ड, डेबिट कार्ड, नेट बैंकिंग या वॉलेट के जरिए देना होता है जिस पर बैंक अपनी तरफ से अलग चार्ज वसूलते हैं। यह बैंकिंग ट्रांजेक्शन चार्ज होता है न कि सर्विस चार्ज। ई-टिकट लेने पर ऐसी कई अन्य सुविधाएं भी यात्रियों को नहीं मिल पाएंगी, जो खिड़की से टिकट खरीदने पर मिलती हैं। 
मोदी सरकार की ओर से की गई नोटबंदी की घोषणा के बाद से देशभर में बैंकों और एटीएम के बाहर लंबी कतारें लगी हैं। करोड़ों लोग कैश की दिक्कत से जूझ रहे हैं। इस समस्या को दूर करने के लिए पीएम मोदी ने भले ही 50 दिन का वक्त मांगा है लेकिन जनता को राहत देने के लिए कुछ और फैसले जल्द किए जा सकते हैं।  8 नवंबर को नोटबंदी के निर्णय के बाद से एसबीआई और इसके सहयोगी बैंकों की 24 हजार ब्रांचों में मंगलवार तक लोगों ने 92 हजार करोड़ रुपये से ज्यादा जमा क‌िए हैं। इकोनॉमिक टाइम्स के साथ बातचीत में स्टेट बैंक ऑफ इंडिया (एसबीआई) की चेयरमैन अरुंधति भट्टाचार्य ने बताया कि सभी तरह के लोन जल्‍द सस्ते किए जाएंगे। सरकार के नोटबंदी के फैसले की हो रही आलोचना पर एसबीआई की चेयरमैन ने कहा,' इस तरह के काम के लिए गोपनीयता की जरूरत होती है। इसमें थोड़ी बहुत परेशानी भी होती है। हमारे देश में जीडेपी का 10 प्रतिशत से ज्यादा कैश में मोजूद है। इसलिए कई समस्याएं हैं।'
टाटा संस के बोर्ड ने नटराजन चंद्रशेखरन को टाटा संस का चेयरमैन चुन लिया है। नटराजन अभी टाटा की आईटी कंपनी टीसीएस की बागडोर संभाल रहे थे। गौरतलब है कि सायरस मिस्त्री को टाटा संस के चेयरमैन पद से हटाने के बाद उसकी कमान रतन टाटा के हाथों में थी। टीसीएस के सीईओ और मैनेजिंग डायरेक्टर नटराजन चंद्रशेखरन ने तमिलनाडु के त्रिची स्थित रीजनल इंजीनियरिंग कॉलेज से कम्प्यूटर एप्लीकेशन्स में स्नातकोत्तर उपाधि पाने के बाद वर्ष 1987 में कंपनी में काम करना शुरू किया था। देश के सबसे बड़े आउटसोर्सर टीसीएस में वर्ष 2009 से मुख्य कार्यकारी की भूमिका निभा रहे 53-वर्षीय नटराजन चंद्रशेखरन को अक्टूबर में सायरस मिस्त्री को टाटा सन्स के चेयरमैन पद से हटाए जाने के कुछ ही दिन बाद निदेशक मंडल में शामिल किया गया था। गुरुवार को ही टीसीएस ने तीसरी तिमाही के नतीजे भी घोषित किए हैं, जिनमें शेयर बाजारों के अनुमानों को धता बताते हुए 6,778 करोड़ रुपये का शुद्ध लाभ दर्ज किया गया है। नटराजन चंद्रशेखरन के नेतृत्व में टीसीएस ने वर्ष 2015-16 के दौरान राजस्व में बढ़ोतरी करते हुए उसे 16.5 अरब डॉलर तक पहुंचा दिया है। टाटा समूह की यह कंपनी देश की सबसे मूल्यवान कंपनी के रूप में भी अपनी जगह बरकरार रखे हुए है, और इसकी बाजार पूंजी लगभग 4.2 लाख करोड़ रुपये है।
बैंक ग्राहकों को राहत देते हुए कुछ बैंकों ने शुक्रवार के बजाय गुरुवार से ही एटीएम से नए नोट देना शुरु का दिया है। गौरतलब है कि देश में 500 रुपए और 1000 रुपए के नोट बंद किए जाने के फैसले के बाद बुधवार को सभी बैंक और बुधवार व गुरूवार को सभी एटीएम बंद रखने का फैसला किया गया था। लेकिन देशभर के कुछ एटीएम को गुरुवार से ही शुरू कर दिया गया है। यानी गुरुवार को बैंक और पोस्ट ऑफिस के साथ एटीएम से भी नए नोट मिलने लग गए हैं, हालांकि यह सुविधा सभी एटीएम पर उपलब्‍ध नहीं है । 
सरकार ज्वैलरी खरीदने पर लगाम लगा सकती है। वित्त मंत्री अरुण जेटली इस बात की घोषणा अपने बजट भाषण में कर सकते हैं।  अब 50 हजार रुपये से अधिक की ज्वैलरी खरीदने पर आपको पैन नंबर या आधार कार्ड देना होगा। सरकार ज्वैलर्स पर वैसे भी बहुत नकेल कस चुकी हैं, जिसकी वजह से ज्वैलर्स पहले से ही सरकार से खासे नाराज हैं।  काले धन पर लगाम लगाने के लिए सरकार लेकर आ रही है यह नया नियम सरकार काले धन पर लगाम लगाने के ज्वैलर्स के ऊपर यह नियम लगाने जा रही है। इकनॉमिक टाइम्स के अनुसार, दो लाख रुपये से ऊपर की ज्वैलरी खरीदने पर पैन नंबर देना अनिवार्य है। अब सरकार इसको रिवाइज करके 50 हजार करने जा रही है।
मोदी सरकार की तरफ से बजट पेश किए जाने के बाद पीएम मोदी ने इसे लोगों की बेहतरी वाला बजट करार दिया है। अपने संबोधन में मोदी ने बजट को भारतीयों का बजट बताते हुए ऐतिहासिक बजट बनाने के लिए वित्त मंत्रालय की टीम को बधाई दी। उन्होंने कहा कि हर क्षेत्र के लिए बजट में ध्यान रखा गया है। देश के मध्यम वर्गीय लोगों की खरीद शक्ति बढ़ेगी। ये बजट हर किसी के सपनों को साकार करने का ठोस कदम है। गरीबों के हाथ मजबूत करने के लिए वित्‍तमंत्री ने उत्तम बजट बनाया है। हर विकल्पों को तलाशते हुए पिछले ढाई सालों में विकास की हर राह तलाशी गई। रेल बजट पर बोलते हुए पीएम मोदी ने इसके आम बजट के साथ करने को देश की ट्रांसपोर्टेशन सेक्टर के लिए बेहतर बताया। कहा कि जनता की सुरक्षा के लिए कोष इसमें अहम रहा। भीम ऐप से डिजिटल ट्रांजेक्‍शन करने वालों के लिए कैशबैक का प्रावधान रखा गया है। पीएम मोदी ने किसानों पर बोलते हुए कहा कि सरकार किसानों की आय दोगुना करना चाहती है। बजट में सबसे ज्यादा ध्यान किसानों, गरीबों,दलितों,पीड़ितों का रखा गया है। साथ ही कालेधन पर काबू पाने के लिए सरकार के कदमों की झलक इस बजट में दिखाई दी। कारोबारियों पर बोलते हुए पीएम मोदी ने बजट प्रावधानों को छोटे कारोबारियों के लिए अपना कारोबार ग्लोबल लेवल तक ले जाने में मददगार बताया।
अगर आप कार्ड या पेमेंट बैंक के द्वारा शॉपिंग करना पसंद करते हैं तो आपके लिए खुशखबरी है। अगर सूत्रों की मानें तो कार्ड स्वाइप कर या पेमेंट बैंक जैसे पेटीएम द्वारा शॉपिंग करने पर टैक्स सेविंग की जा सकेगी। आगामी बजट में वित्त मंत्री अरुण जेटली इस पर मोहर लगा सकते हैं। इस प्रस्ताव को सरकार के पास पेमेंट काउंसिल ऑफ इंडिया की तरफ से दिया गया है। पीसीआई कमेटी के सदस्य और सुविधा इंफोसर्व के एमडी परेश राजडे ने आशा जतायी की इस बार के बजट में सरकार डिजिटल ट्राजेंक्‍शन पर मर्चेंट्स और ग्राहकों को तोहफा देने जा रही है। ईटी के अनुसार पीसीआई ने पेमेंट बैंक के काम को देश में बढ़ाने और फंड की व्यवस्‍था करने के लिए सरकार को भेजे प्रस्ताव में टैक्स हॉलीडे की बात कही है।
भारतीय बीमा नियामक और विकास प्राधिकरण (इरडा)ने उन खबरों का खंडन किया है, जिनमें कहा गया है कि इंश्योरेंस रीन्यूअल प्रीमियम 500 या 1000 के पुराने नोटों में जमा किए जा सकते हैं। प्राधिकरण ने कहा है कि उसकी ओर से ऐसा कोई निर्देश नहीं है। उसने सिर्फ इंश्योरेंस प्रीमियम के भुगतान की अवधि 30 दिन के लिए बढ़ाई थी। 
दक्षिण कोरिया के अभियोजकों ने स्थानीय अदालत से मांग की है कि सैसमंग के उपाध्यक्ष ली जे योंग को जल्द से जल्द गिरफ्तार किया जाए। ली पर आरोप है कि उन्होने देश में हुए राजनीतिक घोटाले में रिश्वत ली है। इस वजह से राष्ट्रपति पार्क ग्वेन हे पर महाअभियोग का मुकदमा चलाया जा रहा है। ली सैमसंग समूह के अध्यक्ष ली कुन ही के बेटे हैं। इस केस की तहकीकात कर रहे अभियोजकों ने सोमवार को कोर्ट से गिरफ्तारी की मांग की थी। अब कोर्ट इस मामले की सुनवाई बुधवार को करेगा। अगर कोर्ट अभियोजकों की इस दलील को मान लेता है तो ऐसा पहली बार होगा जब किसी बड़ी कंपनी के वरिष्ठ अधिकारी को गिरफ्तार किया जाएगा।
रेलवे बोर्ड ने कंफर्म टिकट पर यात्रा करने वाले यात्रियों को सहुलियत देते हुए रिजर्वेशन कराने के अपने एक नियम में बदलाव कर दिया है। इससे वेटिंग टिकट पर लंबी दूरी की ट्रेनों में यात्रा करने वाले यात्रियों को आसानी से कन्फर्म टिकट मिल सकेगा। रेलवे बोर्ड के डायरेक्टर (पैसेंजर मार्केटिंग) विक्रम सिंह की तरफ से सभी जोनल मैनेजर्स को आदेश दिया गया है कि लंबी दूरी की ट्रेनों में दूरी की बाध्यता को तत्काल प्रभाव से खत्म कर दिया जाए।
फास्ट फूड जाइंट मैक्डॉनल्ड बाजार खासकर भारतीय बाजार में अपनी पकड़ और मजबूत करने के लिए भारतीय नाश्ता परोसने की तैयारी कर रहा है। खबरों के अनुसार कंपनी ने नाश्ते के मेन्यू में मसाला डोसा, बर्गर और अंडा भुज्‍जी जैसे भारतीय व्‍यंजन परोस सकती है। ग्राहकों को आकर्षित करने के लिए नए मैकब्रेकफस्ट पेश किए जा रहे हैं। ये नाश्ता आपको केवल सुबह के वक्त ही मिल सकेगा। कंपनी की यह कोशिश अपने कारोबार में नई जान डालने के लिए की जा रही है। नए मेन्यू में कॉन्टिनेंटल और इंडियन डिशेज को जगह दी जाएगी। सूत्रों के अनुसार इसे ट्रायल बेसिस पर मुंबई में लॉन्च किया जाएगा और बाद में देशभर में। गौरतलब है कि मैक्डॉनल्ड ने पहले भी भारतीय व्यंजनों को जगह देने के हिसाब से काम किया है लेकिन कंपनी के मुताबिक इस बार एक अलग मेन्यू की पूरी रेंज पेश की जाएगी। कंपनी ने इससे पहले भी कॉफी और हॉट बेवरेजेज के लिए ऐसी ही रणनीति बनाई थी, जब मैककैफे को तीन साल पहले एक अलग फॉर्मेट में लॉन्च किया गया था। वहीं स्ट्रीट फूड से सबक लेकर आलू टिक्की बर्गर भी पहले पेश किया जा चुका है। जिसे आप मैक आलू टिक्की बर्गर के रूप में जानते हैं।
नोटबंदी के बाद रियल इस्टेट मार्केट में जान डालने के लिए और टैक्सपेयर को खुश करने के लिए सरकार इस साल के बजट में कई खास ऐलान कर सकती है। होम लोन लेने वाले टैक्सपेयर को 2 लाख रुपये से ऊपर के इंटरेस्ट अमाउंट पर छूट मिलने की घोषणा हो सकती है। इससे जहां एक तरफ रियल एस्‍टेट मार्केट में घरों की ब्रिकी बढ़ने की उम्मीद है, वहीं दूसरी तरफ टैक्सपेयर को भी राहत मिलेगी। इसके अलावा रिजर्व बैंक ऑफ इंडिया भी बजट के बाद मार्च में घोषित होने वाली अपनी मौद्रिक नीति में ब्याज दर कम करने की घोषणा सकता है। अगर ऐसा हुआ तो बैंक भी इंटरेस्ट रेट में कमी का ऐलान कर सकते हैं। अभी साल की शुरूआत में ही कई प्रमुख बैंकों ने अपने एमसीएलआर रेट में कटौती की थी।  
शराब कारोबारी विजय माल्या द्वारा अपने बच्चों के नाम चार करोड़ डॉलर ट्रांसफर करने के बैंकों के आरोपों पर उनसे सुप्रीम कोर्ट ने जवाब मांगा। गौरतलब है कि विजय माल्या ने विभिन्न न्यायिक आदेशों का उल्लंघन करके अपने बच्चों के नाम चार करोड़ डॉलर ट्रांसफर किया है। सुप्रीम कोर्ट ने बुधवार को उन्हें इस मामले में तीन सप्ताह के भीतर जवाब दाखिल करने को कहा है। न्यायमूर्ति कुरियन जोसेफ और न्यायमूर्ति एएम खानविलकर की पीठ ने विजय माल्या को तीन सप्ताह के भीतर हलफनामा दाखिल करने का निर्देश देने के साथ ही भारतीय स्टेट बैंक के नेतृत्व वाले बैंकों के कंसोर्टियम की याचिका पर सुनवाई 2 फरवरी के लिए स्थगित कर दी। बैंकों की ओर से वरिष्ठ अधिवक्ता श्याम दीवान ने आरोप लगाया कि विजय माल्या ने अपने बच्चों के नाम चार करोड़ अमेरिकी डॉलर ट्रांसफर करके कर्ज वसूली न्यायाधिकरण और कर्नाटक उच्च न्यायालय के आदेशों का उल्लंघन किया है। उन्होंने कहा कि यह रिकार्ड का तथ्य है कि माल्या और उनकी कंपनियों पर बैंकों का 6200 करोड़ रुपये बकाया है और यह धन यहां जमा कराया जाना चाहिए था। माल्या की ओर से वरिष्ठ अधिवक्ता सीएस वैद्यनाथन ने बैंकों की अर्जी का जवाब देने के लिए समय मांगा जो कोर्ट ने उन्हें दे दिया।
वित्त मंत्री अरुण जेटली ने बजट पेश करते हुए वरिष्ठ नागरिकों के लिए कई घोषणाएं की हैं। जेटली ने लोकसभा में अपना बजट भाषण पेश करते हुए बताया कि सरकार देश के सभी नागरिकों के लिए स्वास्थ्य कार्ड बनाने की योजना बना रही है। वित्त मंत्री के अनुसार इस कार्ड में वरिष्ठ नागरिक के स्वास्थ्य से संबंधित सभी जानकारियां होंगी जिससे जरूरत पड़ने पर उनके स्वास्थ्य के बारे में पूरी जानकारी ली जा सके। इसके जरिए सरकार की कोशिश देश के वरिष्ठ नागरिकों के स्वास्थ्य पर और अधिक ध्यान देना चाहती है। वरिष्ठ नागरिकों को अक्सर अपनी बढ़ती उम्र के कारण कई तरह की स्वास्थ्य समस्याओं से गुजरना पड़ता है।ऐसे में सरकार की कोशिश उन्हें स्वास्थ्य चिंताओं के साथ होने वाली दूसरी तरह की दिक्कतों से निजात दिलाने की है। 
प्रधानमंत्री नरेंद्र मोदी की डिजिटल इंडिया मुहिम को बढ़ावा देने के लिए आईआरडीए वाहन के कागजों को डिजिटल फोर्मेट में करने में जुट गया है। भारतीय बीमा नियामक प्राधिकरण ने इस उद्देश्य की पूर्ति के लिए ई-वाहन बीमा योजना की शुरूआत की है। इसके बाद वाहन स्वामियों को कार या दो पहिया वाहन सड़क पर ले जाते वक्त बीमा के कागजात साथ रखने की आवश्यकता नहीं रहेगी। हालांकि यह योजना केवल तेलंगाना में शुरू हुई है। आईआरडीए धीरे-धीरे इसे अन्य राज्यों में शुरू करने की कवायद में जुटी है। ई-वाहन बीमा योजना के अंतर्गत मोटर गाड़ियों के बीमा को ऑनलाइन जारी किया जाता है। इसमें एक क्‍विक रेस्पोंस (QR) कोड वाहन बीमा कराने वाले के नंबर पर भेजा जाता है। इस क्यू आर कोड में पॉलिसी की पूरी डिटेल दी जाती है और यातायात पुलिस इस कोड को स्कैन कर वाहन की पूरी जानकारी ले लेटी है।
अमेरिका के नए राष्ट्रपति डोनाल्ड ट्रंप के रुख को देखते हुए निर्यातक अमेरिका को होने वाले निर्यात के प्रभावित होने की आशंका जाहिर कर रहे हैं। ट्रंप की नई सरकार अमेरिका में मैन्यूफैक्चरिंग बढ़ाने पर फोकस करेगी और इस बात के संकेत ट्रंप ने 20 जनवरी को अपने शपथ ग्रहण के दौरान भी दे दिए हैं। भारत सालाना अमेरिका को लगभग 40 अरब डॉलर का निर्यात करता है और भारत से होने वाले वस्तुओं के कुल निर्यात में अमेरिका की हिस्सेदारी 15 फीसदी है। फेडरेशन ऑफ इंडियन एक्सपोर्ट आर्गेनाइजेशंस (फियो) के अध्यक्ष एससी रल्हन ने बताया कि मैन्यूफैक्चरिंग को लेकर ट्रंप का रुख भारतीय वस्तुओं के निर्यात को प्रभावित कर सकता है, लेकिन यह ऊंची कीमत वाले उत्पादों को ही प्रभावित करेगा। 
सरकार ने देशभर में 500 और 1000 के सभी नोटों को आधी रात से बंद करने का ऐलान कर दिया है। जो लोग 500 और 1000 के नोट अपने पास रखे हैं उन्‍हें चिंता करने की जरूरत नहीं है। आपकी राशि पर कोई फर्क नहीं पड़ेगा। 
कैब एग्रीगेटर ओला ने उपभोक्ताओं को और बेहतर एवं किफायती सेवाएं उपलब्ध कराने के प्रयास में नए फीचर 'शेयर एक्सप्रेस' को लॉन्च किया है। 100 से अधिक मार्गो पर लागू होगा। कंपनी ने बुधवार को एक बयान जारी कर बताया कि शेयर एक्सप्रेस, ओला शेयर राइड की कीमतों में 30 फीसदी तक कमी लाकर राइड शेयरिंग के अनुभव को कई गुना बेहतर एवं किफायती बनाती है। शेयर एक्सप्रेस फीचर को शहर के कुछ लोकप्रिय निर्धारित मार्ग पर शुरू किया गया है। वे उपभोक्ता जिनकी पिक-अप एवं ड्रॉप-ऑफ लोकेशन आपस में मेल खाती है, वे ओला ऐप के शेयर आइकन पर जाकर अपने लिए राइड बुक कर सकते हैं।  
पूर्व वित्त मंत्री और कांग्रेस के वरिष्ठ नेता पी. चिदंबरम ने  500 और 1000 के नए नोटों को प्रचलन से बाहर करने के मोदी सरकार के फैसले पर सवाल उठाया है।  उन्होंने ने कहा कि नए नोट लाने पर 15 से 20 हजार करोड़ रुपये का खर्च आने का अनुमान है। इससे पहले वर्ष 1978 में भी मोरारजी देसाई की जनता पार्टी सरकार के समय 1000 का नोट वापस लेने का फैसला किया गया था जो कि नाकाम रहा था। दिल्ली में पत्रकारों से बातचीत में चिदंबरम ने कहा कि सरकार ने लोगों की परेशानियों का ध्यान नहीं  रखा। साथ ही सरकार से जल्द पुराने नोट बदलने की अपील की। चिदंबरम ने कहा कि अब 2000 रुपये का नोट लाने का फैसला हैरानी भरा लगता है। उन्होंने कहा कि 2000 के नोट का फायदा समझ में नहीं आ रहा। कालेधन पर लगाम लगाए जाने के सवाल पर उन्होंने कहा, आज कालेधन का मतलब सिर्फ कैश नहीं है।   Bulk of this money is legitimate money; Govt and banks owe a duty to people to exchange it quickly: P Chidambaram pic.twitter.com/91avp9Whv5 — ANI (@ANI_news) November 9, 2016   Empirical evidence tells unaccounted wealth is largely stashed away in construction,jewellery;don't know hw much is in hard cash-Chidambaram — ANI (@ANI_news) November 9, 2016   The test will be how quickly the old notes will be replaced by new when they are legally tendered in banks: P Chidambaram, Former FM pic.twitter.com/3S6Dexd8LS — ANI (@ANI_news) November 9, 2016
पीएम नरेंद्र मोदी की ओर से गरीबों और निम्न आय वर्ग के लोगों को कर्ज देने में तवज्जो देने की अपील के बाद बैंकों ने ब्याज दरें घटाने की शुरुआत कर दी है। सार्वजनिक क्षेत्र के सबसे बड़े बैंक भारतीय स्टेट बैंक (एसबीआई) के अलावा पंजाब नेशनल बैंक और यूनियन बैंक ऑफ इंडिया ने ब्याज भी दरें घटा दी हैं। एसबीआई ने मार्जिनल कॉस्ट ऑफ फंड्स पर आधारित दर यानी एमसीएलआर घटाने का ऐलान किया है। बैंक ने अलग-अलग अवधि के कर्ज के लिए इसमें 0.9 फीसदी की कटौती की है। लिहाजा एक साल की अवधि के लिए ब्याज दर 8.90 फीसदी से घटा कर 8 फीसदी कर दी गई है। दो साल के कर्ज के लिए ब्याज दर 8.10 और तीन साल के लिए यह 8.15 फीसदी होगी। एक महीने, तीन महीने और छह महीने के कर्ज के लिए भी ब्याज दर 0.9 फीसदी घटा दी गई है। एसबीआई की ओर से ब्याज दरें घटाने के बाद यूनियन बैंक ऑफ इंडिया और पंजाब नेशनल बैंक ने भी एमसीएलआर में कटौती कर दी है। पंजाब नेशनल बैंक नवंबर से अब तक एमसीएलआर में 0.85 फीसदी की कटौती कर चुका है। बैंक ने एक साल का एमसीएलआर 0.7 फीसदी घटाकर 8.45 फीसदी कर दिया है। पहले यह 9.15 फीसदी था। यह दर तत्काल प्रभाव से लागू हो गई है। इसी तरह तीन और पांच साल का एमसीएलआर क्रमश: 8.60 और 8.75 फीसदी निर्धारित किया गया है। यूनियन बैंक ऑफ इंडिया ने भी एक साल का एमसीएलआर 0.65 फीसदी घटा कर 8.65 फीसदी कर दिया है। 
भारत सरकार द्वारा 500 और 1,000 रुपए के वर्तमान नोट बंद किए जाने की घोषणा का असर दिखना शुरू हो गया है। ई-कॉमर्स कंपनियों ने मौके को भांपते हुए कैश ऑन डिलिवरी ऑप्शन बंद कर दिया है। कम से कम अभी के लिए तो यह डिसेबल है। यानी अब आप कोई सामान ऑर्डर करेंगे तो आपको डेबिट, क्रोडिट या इंटरनेट बैंकिंग से पेमेंट करना होगा। इसमें फ्लिपकार्ट, अमेजन और स्‍नैपडील शामिल हैं। अमे‍जन से कैश ऑन डिलीवरी विकल्‍प सेलेक्‍ट करने पर एक संदेश दिखाया जा रहा है कि हमने कैश ऑन डिलीवरी को स्‍थगित कर दिया है ताकि आपके पास जरूरी पेमेंट्स के लिए कैश बचा रहे। संदेश में लोगों से अपने डेबिट/क्रेडिट कार्ड्स या नेट बैंकिंग का इस्‍तेमाल खरीदारी के लिए करने की सलाह दी गई है। 
रिलायंस जियो की टेलीकॉम बाजार में धमाकेदार एंट्री के बाद बाजार में मौजूद कंपनियों में भी सस्ते डाटा प्लान लाने की दौड़ सी मच गई है। इसी कड़ी में वोडाफोन अपने पोस्टपेड ग्राहकों के लिए 'वोडाफोन रेड प्लान' के तहत  फ्री 4जी/3जी डाटा और लोकल-एसटीडी के लिए अनलिमिटेड कॉलिंग वाला प्लान लेकर आया है। वोडाफोन रेड नाम का ये प्लान 499 रुपए की कीमत से शुरू होते हैं और इनके तहत आपको मुफ्त 4जी/3जी डेटा के साथ लोकल और एसटीडी के लिए अनलिमिटेड कॉलिंग की सुविधा भी मिलती है। पोस्टपेड प्लान की नई श्रृंखला लांच करते हुए वोडाफोन के भारत में मुख्य वाणिज्य अधिकारी संदीप कटारिया ने बताया नए वोडाफोन रेड के साथ अब ग्राहकों को डाटा या रोमिंग की चिंता नहीं सताएगी।
आईटी सेक्टर की दूसरी सबसे बड़ी कंपनी इंफोसिस के नतीजा आ गये हैं और वह भी उम्मीद के मुताबिक। वित्तवर्ष 2017 की तीसरी तिमाही में इंफोसिस का मुनाफा 2.8 फीसदी बढ़कर 3708 करोड़ रुपये हो गया है। वहीं इस वित्तवर्ष की दूसरी तिमाही में इंफोसिस का मुनाफा 3606 करोड़ रुपये रहा था। जहां तीसरी तिमाही में इंफोसिस की आय 0.2 फीसदी घटकर 17,273 करोड़ रुपये रही है। वहीं ये दूसरी तिमाही में इंफोसिस की आय 17,310 करोड़ रुपये रही है। वित्तवर्ष 2017 की तीसरी तिमाही में इंफोसिस की डॉलर आय 1.4 फीसदी घटकर 255.1 करोड़ डॉलर रही है। जोकि दूसरी तिमाही में 258.7 करोड़ डॉलर रही थी। तिमाही दर तिमाही आधार पर अक्टूबर-दिसंबर तिमाही में इंफोसिस का एबिट 4309 करोड़ रुपये से बढ़कर 4334 करोड़ रुपये रहा है। तिमाही आधार पर तीसरी तिमाही में इंफोसिस का एबिट मार्जिन 24.9 फीसदी से मामूली बढ़कर 25.09 फीसदी रहा है। इंफोसिस का कहना है कि तीसरी तिमाही में 7.5 करोड़ डॉलर से ज्यादा के 2 ग्राहक जोड़े हैं, जबकि 2.5 करोड़ डॉलर से ज्यादा का 1 ग्राहक जोड़ा है। तीसरी तिमाही में 1 करोड़ डॉलर से ज्यादा के 9 ग्राहक जोड़े हैं। तिमाही आधार पर तीसरी तिमाही में एट्रिशन रेट 20 फीसदी से घटकर 18.4 फीसदी रहा है। तिमाही आधार पर अक्टूबर-दिसंबर तिमाही में फाइनेंशियल सर्विसेस और इंश्योरेंस सेगमेंट में कारोबार 0.8 फीसदी घटा है। मैन्युफैक्चरिंग और हाई-टेक सेगमेंट में कारोबार 1.5 फीसदी घटा है। तिमाही आधार पर अक्टूबर-दिसंबर तिमाही में रिटेल, कंज्यूमर प्रोड्कट और लॉजिस्टिक्स सेगमेंट में कारोबार 1.5 फीसदी घटा है। तिमाही आधार पर अक्टूबर-दिसंबर तिमाही में एनर्जी, यूटिलिटीज और कमर्शियल सर्विसेस सेगमेंट में कारोबार 2.1 फीसदी घटा है।
केंद्र सरकार द्वारा अपने तीसरे आम बजट की तैयारियों के बीच प्रधानमंत्री कार्यालय (पीएमओ) ने सार्वजनिक विमानन कंपनी एयर इंडिया से उसके कामकाज के बारे में विस्तृत निष्पादन रिपोर्ट मांगी है। उल्लेखनीय है कि सरकार ने एयर इंडिया को 30,000 करोड़ रुपये का राहत पैकेज दे रखा है। सूत्रों ने बताया कि एयर इंडिया का प्रबंधन साउथ ब्लाक में इसी सप्ताह होने वाली समीक्षा बैठक में इस बारे में प्रस्तुती दे सकता है। कंपनी ने बीते वित्त वर्ष में 105 करोड़ रुपये के परिचालन लाभ की घोषणा की थी। पूर्ववर्ती एयर इंडिया व इंडियन एयरलाइंस के विलय के बाद से कंपनी ने पहली बार परिचालन लाभ की घोषणा की थी। कंपनी के एक अधिकारी ने कहा कि ये समीक्षा बैठकें निगरानी प्रणाली का हिस्सा है, क्योंकि सरकार कंपनी को पैसा दे रही है। अधिकारियों के अनुसार बैठक में कंपनी की मौजूदा वित्तीय स्थिति के बारे में प्रस्तुति के साथ-साथ एयर इंडिया में सेवानिवृत्ति आयु को मौजूदा 58 साल से बढ़ाकर 60 साल करने की मांग रखी जा सकती है। उल्लेखनीय है कि पूर्ववर्ती यूपीए सरकार ने वर्ष 2012 में कंपनी को दस साल की अवधि के लिए 30,231 करोड़ रुपये का राहत पैकेज दिया था।
अलीगढ़ के देहली गेट टनटनपाड़ा इलाके के एक मोबाइल दुकानदार के साथ ऑनलाइन मोबाइल मंगाने पर गड़बड़ी हुई है। खास बात है कि यह गड़बड़ी भी उसी कुरियर कंपनी की डिलीवरी में हुई है, जिसमें पिछले सप्ताह शंकर विहार के युवक के साथ हुई थी। यहां कुरियर ब्वॉय को नगद रुपये दिए गए, मगर डिब्बे में मोबाइल के बजाय लकड़ी का टुकड़ा मिलने पर उसे पकड़ लिया गया। बाद में रुपये वापस लेकर युवक को पुलिस के सुपुर्द कर दिया। साथ ही तहरीर भी दे दी गई। टनटनपाड़ा निवासी मुजाहिद की हाथी पुल पर इलेक्ट्रानिक व मोबाइल की दुकान है। उसने एक मोबाइल ऑनलाइन बुक कराया, जिसकी डिलीवरी लेकर बृहस्पतिवार को राहुल नाम का युवक पहुंचा। यह युवक रामघाट रोड की कुरियर कंपनी पर काम करता है।
रिलायंस जियो के देशभर में मौजूद 30 हजार से अधिक स्थाई कर्मचारियों को नए साल में एक बेहतर सौगात मिल सकती है। कंपनी जियो की सफलता से उत्साहित होकर ऐसे कर्मचारियों को रिलायंस इंडस्ट्रीज के शेयर देने पर विचार कर रही है। ऐसे कर्मचारियों को सैलरी के 10 फीसदी से लेकर के 200 फीसदी तक के शेयर मिल सकते हैं। इकोनॉमिक टाइम्स की रिपोर्ट के अनुसार, सितंबर 2015 में लांच हुई जियो की ग्राहक संख्या 6.5 करोड़ के पार पहुंच गई है। जिस दिन जियो ने अपनी मोबाइल सेवा को लांच किया था, उसी दिन 5 लाख लोग इससे जुड़ गए थे। जियो ने अपनी सर्विस को फ्री डाटा और कॉलिंग के साथ शुरू किया था। फ्री ऑफर 31 दिसंबर 2015 तक था, जिसको फिलहाल 31 मार्च तक बढ़ा दिया गया है।
पेटीएम, एयरटेल को पेमेंट बैंक का लाइसेंस देने के बाद रिजर्व बैंक ऑफ इंडिया (आरबीआई) ने इंडिया पोस्ट (भारतीय डाक) को भी इसका लाइसेंस दे दिया है। अब आपका नजदीकी डाकघर भी पेमेंट बैंक का काम करना शुरू कर देगा।  पेमेंट बैंक के लिए खुलेंगी 650 नई ब्रांच इंडिया पोस्ट पेमेंट बैंक का लाइसेंस मिलने के बाद पूरे देश में  650 नई ब्रांच खोलेगा। ये बैंक छोटी राशि जमा करने और उसको ट्रांसफर करने का काम करेंगे। इसके अलावा इन बैंकों में इंटरनेट बैंकिंग और कुछ अन्य सेवाएं भी मिलेंगी। भारतीय डाक के एक अधिकारी ने बताया इंडियापोस्ट की पेमेंट बैंक सर्विसेज पहले के तय कार्यक्रम के मुताबिक ही शुरू की जाएंगी। 
गर्मी की छुट्टियों के लिए अगर आपने घूमने का अभी से प्लान तैयार कर लिया है, तो यह खबर आपके काम आ सकती है। बजट एयरलाइंस एयर एशिया ने एकतरफा यात्रा करने के लिए 99 रुपये में बेस फेयर स्कीम शुरू की है। इसके तहत देश के किसी कोने की यात्रा करने पर 99 रुपये से किराया शुरू होगा। इस स्कीम में 16 से 22 जनवरी के बीच कोई भी व्यक्ति टिकट बुक कर सकता है। इन टिकट पर 1 मई 2017 से 6 फरवरी 2018 तक यात्रा की जा सकेगी। अंतरराष्ट्रीय उड़ानों पर 999 रुपये में बेस फेयर कंपनी ने इसके अलावा अंतरराष्ट्रीय उड़ानों के लिए भी 999 में बेस फेयर स्कीम निकाली है। इसके तहत यात्री 16 जनवरी से लेकर के 31 जुलाई तक यात्रा कर सकेंगे। बेस फेयर के अलावा यात्रियों को टैक्स और अन्य एयरपोर्ट चार्ज अलग से देना होगा।     इन रुट के लिए लागू होगा ऑफर इस ऑफर के तहत यात्री घरेलू रुट्स पर हैदराबाद से बेंगलुरु, गोवा और कोच्चि की सीधी उड़ानों पर लागू होगा।  अंतरराष्ट्रीय रूट पर यह सेवा कोच्चि, हैदराबाद, नई दिल्ली और तिरुचिरापल्ली से कुआलालम्पुर और बैंकॉक के लिए मिलेगी।    
त्यौहारों के सीजन को देखते हुए भारतीय स्टेट बैंक ने होम लोन की दर में बड़ी कटौती की है। होम लोन दर छह सालों में सबसे निचले स्तर पर पहुंच गया है। कटौती के बाद एसबीआई का होम लोन 9.1 फीसदी हो गया है। त्यौहारों का सीजन शुरू होते ही बैंक अपने ग्राहकों को लुभाने के लिए तरह-तरह की त्यौहार स्कीम के तहत ऑफर देती है। एसबीआई ने इस बार अपने होम लोन में बड़ी कटौती की है। लोन दर में कटौती के बाद ग्राहकों की ईएमआई सस्ती होगी। एसबीआई की इस स्कीम में महिलाओं को अधिक लाभ होगा। स्कीम के तहत महिलाओं के लिए होम लोन 9.1 फीसदी की दर से मिलेगा, जबकि अन्य सभी लोगों को होम लोन 9.15 फीसदी पर मिलेगा।
देश के सबसे बड़े बैंक, भारतीय स्टेट बैंक -एसबीआई- के बाद निजी क्षेत्र के सबसे बड़े बैंक, आईसीआईसीआई बैंक ने भी होम लोन को सस्ता करने की घोषणा की है। आईसीसाईसीआई बैंक ने बृहस्पतिवार को होम लोन की ब्याज दर में 0.15  फीसदी की कटौती की है। नई दर तत्काल प्रभाव से लागू हो गई है। आईसीआईसीआई बैंक में अब 75 लाख रुपये तक के  होम लोन पर अब 9.15 फीसदी की दर से ब्याज लिया जाएगा। इससे पहले इसकी ब्याज दर 9.30 फीसदी थी। उल्लेखनीय है कि एक दिन पहले, बुधवार को ही एसबीआई ने होम लोन की दरों में 0.15 फीसदी की कटौती कर 9.15  फीसदी पर लोन देने का ऑफर ग्राहकों को दिया था। यह पिछले 6 साल में सबसे कम  ब्याज दर है। बैंक ने नवंबर एवं दिसंबर में होम लोन लेने वालों को प्रोसेसिंग फी में शत प्रतिशत की छूट देने की घोषणा की है।
भारत में इंटरनेट शॉपिंग का धंधा फल-फूल रहा है। लेकिन इस माध्यम से खरीदे जाने वाले सामान को आपके घर पहुंचाने वाले 'डिलीवरी ब्वॉयज' के हिस्से में इस मुनाफ़े का एक प्रतिशत भी नहीं आता। 'ई कॉमर्स' इंडस्ट्री के आंकड़ों को माने तो भारत में रोज़ाना अलग अलग वेबसाईट्स से खरीदे गए 10 लाख से ज़्यादा 'पैकेज' पहुंचाए जाते हैं। इस आंकड़े में फ़ूड डिलीवरी शामिल नहीं है। इस आंकड़े से एक बात सामने आती है कि भारत में एक ही दिन लाख़ों लोग 'डिलीवरी ब्वॉयज़' के रूप में सड़कों पर उतर आते हैं। 21 साल के आशीष कुमार 'केएफसी रेस्तरां' में पिछले कुछ महीनों से डिलीवरी का काम करते हैं। उन्होंने बीबीसी को बताया, "मैं बरेली से ग्रेजुएशन कर रहा हूं लेकिन आर्थिक तंगी के चलते कॉलेज से परमिशन लेकर यहां काम करने आ गया हूं।" आशीष के मुताबिक वे इस काम को इसलिए कर रहे हैं कि अभी भागदौड़ करने लायक हैं। इसी बहाने उन्हें मुंबई घूमने को मिल जाता है। उन्हें यह उम्मीद भी है कि शायद कभी किसी ऑर्डर के बहाने किसी फ़िल्मी सितारे से भी मुलाक़ात हो जाए। एक बड़े रेस्तंरा से जुड़े होने के कारण उन्हें मेडिकल और दुर्घटना बीमा दिया गया है। वे कुछ पैसे कमाने के बाद बरेली वापस जाने की ख़्वाहिश रखते हैं।
लोगों की जेब का ध्यान रखने वाली एयरलाइन कंपनी इंडिगो ने किफायती हवाई यात्रा उपलब्ध करवाने के साथ एक और नया अच्छा काम किया है। बता दें कि इंडिगो ने दिल्ली पुलिस के साथ मिलकर एक अनोखी पहल की शुरुआत की है। इस पहल के चलते इंडिगो ने दिल्ली पुलिस के साथ मिलकर 'आखिरी आहुती' नाम से एक स्कीम लॉन्च की है। आपको बता दें कि इस स्कीम में इंडिगो पूर्वोत्तर के गरीब निवासियों की दिल्ली में मौत को बाद उनके शव को मुफ्त में उनके घर पहुंचाएगा। कंपनी ने एक बयान जारी करते हुए कहा है कि 'आखिरी आहुती' एक मानवीय पहल है। 'पूर्वोत्तर के निवासियों की दिल्ली में मौत की कई घटनाएं सामने आती हैं। जिसके चलते ये फैसला लिया गया है। कंपनी का कहना है कि गरीबी की वजह से परिजन अपने रिश्तेदारों के शव लेने नहीं आ पाते।जिसकी वजह से परिजनों की गैर-मौजूदगी में ही दिल्ली में उनका अंतिम संस्कार कर दिया जाता है। कंपनी की तरफ से जारी बयान में कहा गया है कि  दिल्ली पुलिस की पूर्वोत्तर इकाई की सिफारिश मात्र से इंडिगो शव को उसके घर पहुंचा देगा। खबरों की मानें तो पूर्वोत्तर के विभिन्न राज्यों से लगभग 12 लाख से ज्यादा लोग दिल्ली के बीपीओज,मॉल्स, प्राइवेट कंपनियों, अस्पतालों, होटलों, रेस्त्राओं में और सिक्यॉरिटी गार्ड्स के रूप में काम करते हैं। जबकि इंडिगो के डायरेक्टर आदित्य घोष ने जारी अपने बयान में कहा है कि पूर्वोत्तर के गरीब लोगों की आखिरी यात्रा में इंडिगो को दिल्ली पुलिस की मदद करते हुए बहुत गौरवान्वित महसूस हो रहा है।
टाटा ग्रुप में जारी सत्ता की लड़ाई के बीच टाटा संस के चेयरमैन रतन टाटा ने सरसंघचालक मोहन भागवत से मुलाकात की है। यह मुलाकात आरएसएस मुख्यालय पर हुई हैं। हालांकि इस मुलाकात के पीछे का मकसद अभी साफ नहीं हो सका है। गौरतलब है कि टाटा ग्रुप के बोर्ड ने कंपनी के चेयरमैन पद से सायरस मिस्त्री को कंपनी के खिलाफ गतिविधियों में लिप्त होने का इल्जाम लगाते हुए बाहर का रास्ता दिखा दिया था। तब से दोनों के बीच वाकयुद्द चरम पर है। इसके अलावा मीडिया में कंपनी से जुड़ी जानकारी जाहिर करने का इल्जाम लगाते हुए रतन टाटा ने सायरस को नोटिस भी भेजा है।
दस दिनों बैंकों के बाहर लगी कतारें शनिवार को काफी छोटी नजर आईं। शनिवार को बैंकों ने सिर्फ अपनी शाखा के खाताधारकों और उन बुजुर्गों का जिनका कहीं भी खाता हो, सिर्फ उनके ही नोट बदलने का काम किया। नोट बदलवाने के अलावा भी रुपये जमा कराने सहित अन्य कामों के लिए लोग बैंक पहुंचे थे। इनका बिना किसी भीड़ के अधिकतम 30 मिनट के इंतजार में काम हो गया। बुजुर्गों को तुरंत बैंक के अंदर प्रवेश मिल रहा था। बस बड़ी बैंक ब्रांच पर जरूर थोड़ी कतार दिखी। मगर वह इससे खुश दिखे। दिल्ली के गोल मार्केट स्थित सेंट्रल बैंक की शाखा में आई बुजुर्ग महिला मनी देवी ने बताया कि वह आई तो भीड़ नहीं थी। रोज लंबी लाइनें होती थी। मगर आज बिल्कुल भीड़ नहीं है। आराम से बैठी हूं। बैंकवालों ने बोला है अभी थोड़ी देर में काम हो जाएगा। मैं नोट बदली करने के लिए आई हूं। पंजाब नेशनल बैंक में आए  बुजुर्ग नरेंद्र सिंह ने कहा कि मेरा पूरा काम महज 20 मिनट में हो गया। इससे पहले मैं एक दिन आया था लेकिन भीड़ देखकर वापस जाना पड़ा था। प्रीत विहार स्थित आईसीआईसीआई बैंक बड़ी ब्रांच में से एक है। शायद यही वजह थी कि यहां लोगों की लंबी कतार थी। बुजुर्गों की लाइन तो थी ही नहीं। जो आए थे वह भी अंदर ब्रांच में बैठे थे। यहां कतार में खड़े निमेष ने बताया कि मै तीसरी बार आया हूं। पहले दो बार भीड़ देखकर वापस जा चुका हूं। उन्होंने कहा कि आज तो पहले की भीड़  के मुकाबले कुछ नहीं है। 20 से 30 मिनट में लोगों का काम हो रहा है।
ऑनलाईन ई-कॉमर्स कंपनी स्नैपडील पर राज्य उपभोक्ता विवाद निवारण आयोग ने 10,000 रुपयों का जुर्माना लगाया है। उपभोक्ता फोरम ने ये जुर्माना आईफोन 5एस (16 जीबी) ग्राहक तक 68 रुपए में नहीं पहुंचा पाने के बदले लगाया है। उपभोक्ता फोरम में स्नैपडील के ग्राहक नि‌खिल बंसल ने शिकायत दर्ज करायी थी कि वेबसाइट पर ऑडर करने के बावजूद स्नैपडील ने उन्हें 68 रुपए में आईफोन 5एस (16 जीबी) देने से इंकार कर दिया। उनका कहना है कि उन्होंने वेबसाइट पर ऑफर देखकर ही फोन ऑडर किया था। वहीं मामले पर स्नैपडील ने कहा कि आईफोन 5एस (16 जीबी) मिलने की सूचना तकनीकी गड़बड़ी के चलते हुई थी। इस पर फोरम ने 12 फरवरी को सुनवाई करते हुए कंपनी की दलील को खारिज कर दिया और स्नैपडील को आदेश दिया कि बंसल को फोन उसी कीमत पर दे जिस पर उसकी घोषणा की गयी थी।
केंद्रीय पेट्रोलियम मंत्री धर्मेंद्र प्रधान ने कहा कि केंद्र सरकार भूसे से पेट्रोल बनाने की तैयारी कर रही है। इससे जहां पेट्रोल सस्ता होगा वहीं दूसरे देशों पर हमारी निर्भरता भी कम होगी। साथ ही कीमतें घटाने के लिए पेट्रोल में एथनॉल मिलाने पर भी विचार चल रहा है। भाजपा व्यापार प्रकोष्ठ के मंडलीय सम्मेलन में बतौर मुख्य अतिथि शामिल हुए प्रधान ने मुरादाबाद के कारोबार और कारीगरी की तारीफ करते हुए कहा कि यूपी को डबल इंजन की ट्रेन चाहिए जिससे कारोबार का पहिया तेजी से दौड़े और बहुत कम समय में यहां का उत्पाद देश और विदेश में पहुंच जाए। मंत्री ने सपा और बसपा पर निशाना भी साधा। इससे पूर्व कारोबारियों ने अपनी समस्याएं भी मंत्री के सामने रखीं। केंद्रीय मंत्री धर्मेंद्र प्रधान ने कहा कि प्रधानमंत्री बनने के बाद नरेंद्र मोदी ने मंत्रियों के साथ चर्चा में कहा था कि उन्होंने धुएं में खाना बनाती मां का दर्द देखा है इसलिए बिना धन खर्च किए कैसे गांव-गांव गैस पहुंचाई जाए, इसके लिए संपन्न लोगों से गैस सब्सिडी छोड़ने का आह्वान किया गया। एक लाख बीस हजार लोगों ने सब्सिडी छोड़ी, जिससे डेढ़ करोड़ गरीबों के घरों में गैस कनेक्शन दिया गया। 
एक्सिस बैंक ने सभी अवधि के लिए एमसीएलआर 0.05 फीसदी घटा दी हैं। नई दरें मंगलवार से प्रभावी हों गयीं। नई एमसीएलआर छह माह अवधि के लिए 9.15 फीसदी, एक साल के लिए 9.2 फीसदी, दो साल के लिए 9.3 फीसदी और तीन साल के लिए 9.35 फीसदी होगी। वित्तीय सेवा कंपनी आईएफसीआई ने भी अपने कर्ज की ब्याज दरों में 0.8 फीसदी की भारी कटौती की है। नई दरें 17 अक्टूबर से प्रभावी हो गई हैं। कंपनी ने अल्प अवधि के कर्ज की बेंचमार्क दर को 9.30 फीसदी से घटाकर 8. 50 कर दिया है। यह कटौती रिजर्व बैंक के रेपो दर में 0.25 फीसदी कटौती किए जाने के बाद की गई है।
नोटबंदी और अर्थव्यवस्था पर उसके प्रभाव के बारे में रिजर्व बैंक के गवर्नर उर्जित पटेल संसदीय समिति को अपनी सफाई पेश की। अपनी बात रखते हुए  उन्होंने कहा कि नोटबंदी के फायदे-नुकसान पर 2016 की शुरूआत से ही चर्चा की जा रही थी। जब उनसे पूछा गया कि नोटबंदी के बाद कितने नोट चलन से बाहर हुए और कितने नए नोट छापे गए? इसपर आरबीआई गवर्नर ने बताया कि 9.2 लाख करोड़ के नए नोट अर्थव्यवस्‍था में डाले गए हैं। इस बैठक के बाद स्टैंडिंग कमेटी ऑफ फाइनेंस के सदस्य और टीएमसी नेता सौगता रॉय ने कहा कि उर्जित पटेल ये बताने में असमर्थ रहे कि कितने पुराने नोट बैंकों में वापस आए हैं। साथ ही वह ये भी नहीं बताए की स्थितियां कब तक सामान्‍य होंगी। इसके अलावा उन्होंने वित्त मंत्रालय के प्रतिनिधि, वित्तीय सेवा एवं राजस्व के अधिकारी वित्तीय मामलों की स्थायी समिति के प्रमुख और कांग्रेस नेता वीरप्पा मोइली को भी जानकारी दी। बैठक में इंडियन बैंक्स एसोसिएशन, एसबीआई, पीएनबी और ओबीसी भी इस बैठक में मौजूद रहे। इसके अलावा उर्जित पटेल 20 जनवरी को इन्हीं मुद्दों पर लोक लेखा समिति क सामने अपनी सफाई देंगे।
वस्तु एवं सेवा कर (जीएसटी) प्रणाली में कारोबारियों का पंजीकरण मंगलवार को शुरू हो गया है। सरकार ने पूरे देश में आगामी एक अप्रैल 2017 से जीएसटी लागू करने की मंशा जाहिर है और इसी हिसाब से तैयारी चल रही है। केन्द्रीय वित्त मंत्रालय के एक वरिष्ठ अधिकारी ने अमर उजाला को बताया कि जीएसटी के लिए ढांचागत संरचना बनाने की जिम्मेदारी जीएसटी नेटवर्क (जीएसटीएन) नामक कंपनी को दी गई है। उसने पंजीकरण के लिए पोर्टल तैयार कर लिया है, इस पर मंगलवार, 8 नवंबर 2016 से पंजीकरण शुरु होने लगा है। पंजीकरण सिर्फ ऑनलाइन होगा और इसके लिए डब्ल्यूडब्ल्यूडब्ल्यू जीएसटी डॉट जीओवी डॉट इन पर जाकर लॉग इन करना होगा। फिर वहीं सारी प्रक्रिया पूरी की जाएगी।
गेहूं से आयात शुल्क हटाने के फैसले पर केंद्र सरकार जल्द ही पुनर्विचार कर सकती है। सरकार के इस कदम से किसानों में असंतोष के संकेत मिले हैं। पश्चिमी यूपी के भाजपा सांसदों ने पार्टी आलाकमान के समक्ष नोटबंदी के मुद्दे के साथ गेहूं से आयात शुल्क हटाने के मामले को जोरशोर से उठाया है। भाजपा अध्यक्ष अमित शाह के साथ बृहस्पतिवार को पश्चिमी यूपी के पार्टी सांसदों की समीक्षा बैठक में गेहूं से आयात शुल्क हटाने का मुद्दा जोरशोर से उठा। नोटबंदी के बाद यूपी के सियासी जमीन के आंकलन के लिए शाह की ओर से बुलाई गई बैठक में पार्टी सांसदों ने नोटबंदी की वजह से हो रही दिक्कतों के अलावा गेहूं से आयात शुल्क हटाने के फैसले से किसानों में असंतोष बढ़ने की बात कही। इस पर आलाकमान की ओर से जल्द ही सकारात्मक कदम उठाने का आश्वासन मिला है। केंद्रीय राज्यमंत्री संजीव बालियान भी सरकार और संगठन के वरिष्ठ नेताओं को गेहूं से आयात शुल्क हटाने से किसानों में पनप रहे आक्रोश से अवगत करा चुके हैं। सूत्र बताते हैं कि सरकार के वरिष्ठ मंत्रियों ने बालियान और पार्टी सांसदों को यह कहते हुए संतुष्ट कराया है कि किसी भी सूरत में वह विदेश से गेंहू का आयात नहीं होने देंगे। बताया जा रहा है कि बृहस्पतिवार शाम को केंद्रीय राज्यमंत्री निरंजन ज्योति के निवास पर पश्चिमी यूपी के सांसदों के साथ हुई शाह की समीक्षा बैठक में कैराना से सांसद हुकूम सिंह, मेरठ से सांसद राजेंद्र अग्रवाल और फतेहपुर सिकरी के सांसद चौ. बाबू लाल ने आलाकमान से गेहूं से आयात शुल्क हटाने के कदम को वापस लेने की मांग की। 
फोर्ब्स ने 2017 के ‘सुपर अचीवर’ की सूची जारी कर दी है। इसमें 30 से अधिक भारतीय मूल के महिला व पुरुष शामिल हैं। 30 से कम उम्र के इन ‘सुपर अचीवर’ को नवीन आविष्कारक, उद्यमी और नेतृत्वकर्ताओं की विभिन्न श्रेणियों में जगह दी गई है जो दुनिया को बदलने में यकीन करते हैं। फोर्ब्स की ‘सुपर अचीवर’ की इस सूची में दुनिया को बदलने वाले लोग स्वास्थ्य, विनिर्माण, खेल और वित्त जैसे 20 उद्योग क्षेत्र से हैं। सूची में कुल 600 ऐसे लोगों को शामिल किया गया है जिन्होंने पारंपरिक सोच को चुनौती दी और उद्यमियों, मनोरंजकों और शिक्षाविदों की नई पीढ़ी के लिए नए नियम बनाए। इनमें कुछ कर गुजरने का जुनून है जिनका लक्ष्य यथास्थिति को तोड़ना और दुनिया को बदलना है। 
नोटबंदी के इस प्रतिकूल माहौल में भारतीय रिजर्व बैंक (आरबीआई) ने मौद्रिक नीति पर टकटकी लगाए लाखों कर्जदारों को निराश किया है। नोटबंदी के कारण सुस्त चल रहे बाजार, खाद्य पदार्थों की महंगाई और कच्चे तेल के अंतरराष्ट्रीय मूल्य की तेजी के कारण ब्याज दर अपरिवर्तित रखने का फैसला किया गया है। इससे कर्ज दर सस्ती होने की कोई उम्मीद नहीं रह गई है। इस वजह से मुंबई शेयर बाजार के निफ्टी और सेंसेक्स के सूचकांकों में भी गिरावट देखी गई। छह सदस्यीय मौद्रिक नीति समिति ने अक्टूबर में जब ब्याज दर में कटौती की थी, उसके बाद से रेपो दर 6.25 प्रतिशत ही बनी हुई है। आरबीआई की बुधवार को मौद्रिक नीति समीक्षा में किया गया यह फैसला उद्योग जगत, शेयर बाजार तथा मकान-वाहन के कर्जदारों की अपेक्षाओं के प्रतिकूल रहा। हर किसी को उम्मीद थी कि इस बार रेपो दर में आधा फीसदी (50 बेसिक अंक) की कटौती की जाएगी जिससे व्यावसायिक बैंकों को केंद्रीय बैंक से कम दर पर कर्ज मिल पाएगा और इससे बैंक भी कर्ज लेने वालों की ईएमआई कम करने को बाध्य होंगे। लेकिन इसके उलट आरबीआई ने वित्त 2016-17 में जीडीपी (विकास दर) का अनुमान भी 7.6 प्रतिशत से घटाकर 7.1 प्रतिशत कर दिया। 
ई पेमेंट को बढ़ावा देने के लिए कृतसंकल्प सरकार आगामी आम बजट में इस क्षेत्र के लिए कुछ छूट की घोषणा कर सकती है। सरकार चाहती है कि लोग नकद लेन-देन या पेपर ट्रांजेक्शन करने के बदले ई-ट्रांजेक्शन करें। सरकार इसके जरिये एक तीर से दो शिकार करना चाहती है, पहला कि नकदी का कम उपयोग हो और दूसरा कि काले धन पर लगाम लगे। इससे आय कर विभाग को भी आसानी हो जाएगी।. सरकारी सूत्रों से मिली जानकारी के अनुसार वित्त मंत्रालय ई-ट्रांजेक्शन को बढ़ावा देने केलिए कुछ प्रस्तावों पर विचार कर रहा है। बजट बनाने केसिलसिले में पिछले दिनों जब वित्त मंत्री अरुण जेटली ने बैंक एवं वाणिज्यिक संगठनों से मुलाकात की थी, तब उन्होंने ई-ट्रांजेक्शन को बढ़ावा देने से संबंधित उपायों पर विस्तार से चर्चा की थी। इन दिनों अधिकारी इन उपायों पर चर्चा कर रहे हैं, ताकि बजट में इसकी घोषणा हो सके। रिजर्व बैंक के आंकड़े बताते हैं कि बीते नवंबर माह के दौरान देश में ई-ट्रांजेक्शन केजरिये 6,32,587 करोड़ रुपये का हस्तांतरित किए गए, जबकि परंपरागत चेक या अन्य कागजी प्रतिभूतियों केजरिये 6,17,845 करोड़ रुपये हस्तांतरित हुए थे। इन आंकड़ों से तो लगता है कि ई-ट्रांजेक्शन ने परंपरागत साधनों को पछाड़ दिया, लेकिन यदि एक अन्य आंकड़े पर गौर करें तो एक अलग ही दृश्य दिखता है।
कर्मचारी भविष्य निधि संगठन (ईपीएफओ) ने कहा कि उसने अपने अधिकारियों को मृत्यु संबंधी निपटान के दावों को सात दिन के अंदर निपटाने के बारे में दिशानिर्देश जारी कर दिए हैं। साथ ही सेवानिवृत्त होने वाले कर्मचारियों का हिसाब-किताब सेवा पूरी होने से पहले ही तय करने को कहा गया है। श्रम मंत्रालय ने कहा कि श्रम मंत्री बंडारू दत्तात्रेय ने प्रधानमंत्री नरेंद्र मोदी द्वारा 26 अक्‍टूबर को हुई बैठक में दिए गए दिशानिर्देशों पर की गयी कार्यवाही की मंगलवार को समीक्षा की। इसमें केंद्रीय भविष्य निधि कोष आयुक्त (सीपीएफसी) ने मंत्री को बताया कि प्रधानमंत्री के निर्देश पर ईपीएफओ ने सेवानिवृत्ति और मृत्यु संबंधी दावों के निपटान के बारे में विस्तृत दिशानिर्देश जारी कर दिए हैं।
अगले 15 दिनों में इनकम टैक्स विभाग के अधिकारी हर उस व्यक्ति के घर का दरवाजा खटखटाएंगे, जिन्होनें 8 नवंबर के बाद 10 लाख रुपये से अधिक अपने बैंक खातों में जमा कराए हैं। विभाग के पास जानकारी है कि पूरे देश में ऐसे 1.5 लाख खाते हैं, जिनमें इतनी बड़ी संख्या में कैश जमा कराया गया है।  इनकम टैक्स डिपार्टमेंट ने बुधवार को बताया कि जो कैश जब्त किया गया है, उसका इस्तेमाल प्रधानमंत्री गरीब कल्याण योजना के तहत टैक्स चुकाने के लिए किया जा सकता है। करीब एक करोड़ खातों में संदेहास्पद नकदी जमा की जानकारी सामने आई है। ये खाते 75 लाख लोगों के हैं। अधिकारियों का मानना है कि करीब 1 लाख करोड़ रुपए का काला धन नई इनकम डेक्लरेशन स्कीम के जरिए सामने आ सकता है। इससे सरकार को 50 हजार करोड़ रुपए से अधिक का टैक्स मिलेगा। 
रिजर्व बैंक की मंगलवार को होने वाली नीतिगत दरों की समीक्षा में ब्याज दर में कटौती होगी या नहीं, इस पर सबकी नजरें टिकी हुई हैं। हालांकि ब्याजदर कटौती पर विशेषज्ञ एकमत नहीं दिख रहे हैं। कोई ब्याज दरों में थोड़ी राहत मिलने की बात कर रहा है तो कोई इसके यथास्थिति रहने की। ऊर्जित पटेल के रिजर्व बैंक के गवर्नर बनने और मौद्रिक नीति (एमपीसी) के गठन के बाद यह पहली समीक्षा बैठक है। एक्सिस  बैंक के मुख्य अर्थशास्त्री सौगत भट्टाचार्य का कहना है कि अभी महंगाई की दर कम है। इसलिए ब्याज दर में कटौती की गुंजाइश बनती है। उनका कहना है कि इस साल सामान्य मॉनसून है, जिससे महंगाई नियंत्रण में रहेगी। वहीं, पूंजीगत व्यय भी कम है। लेकिन दिक्कत की बात यह है कि विकास दर कम है। मीडिया में आई रिपोर्ट के मुताबिक मौद्रिक नीति में क्या हो सकता है इस बात का पता लगाने के लिए 18 बैंकों और वित्तीय संस्थानों के बीच सर्वेक्षण किया गया है। इसमें 14 बैंकों ने बताया कि मंगलवार को भारतीय  रिजर्व बैंक रेट घटा सकता है। वहीं, अन्य बैंकों का कहना है कि रेट में बदलाव नहीं होगा। 
चीन के स्मार्टफोनों का गत वर्ष करीब 40 फीसदी भारतीय बाजार पर कब्जा हो गया। यह बात सरकारी समाचार पत्र चाइना डेली ने कही। समाचार पत्र ने वैश्विक रिसर्च कंपनी इंटरनेशनल डाटा कारपोरेशन (आईडीसी) के एक सर्वेक्षण के हवाले से कहा कि गत वर्ष की तीसरी तिमाही में लेनोवो की बिक्री सैमसंग के बाद दूसरे स्थान पर रही।
मैन्युफैक्चरिंग सेक्टर में नंबर वन चीन को भारत के बढ़ते प्रभाव से अपना सिंहासन खिसकता नजर आ रहा है। मैन्युफैक्चरिंग सेक्टर की कई दिग्गज कंपनियों के लिए भारत पसंदीदा डेस्टिनेशन बनता जा रहा है। इस पर चीन के मीडिया ने अपनी सरकार को मैन्युफैक्चरिंग बढ़ाने पर फोकस करने की सलाह दी है। जहां चीन की मुश्किलें अमेरिका के नवनिर्वाचित राष्ट्रपति डॉनल्ड ट्रंप ने बढ़ा दी हैं तो वहीं भारत से भी उसे कड़ी चुनौती मिल रही है। ट्रंप ने अमेरिका में मैन्युफैक्चरिंग सेक्टर को वापस लाने का वादा दोहराया है। मोबाइल निर्माता क्षेत्र की अग्रणी कंपनी ऐपल जल्द ही भारत में आईफोन की प्रॉडक्शन यूनिट खोलने वाली है।
ऑनलाइन रिटेल स्टोर स्नैपडील ने अपना एक्सक्लूसिव ऑटोमोबाइल प्लेटफार्म स्नैपडील मोटर्स शुरू किया है। कंपनी ने इसके जरिए ग्राहकों को गाड़ियों की ऑनलाइन बुकिंग और वाहन खरीद के लिए 2 दिन में लोन की मंजूरी की सुविधा प्रदान करने की बात कही है। इसके साथ ही यहां गाड़ियों के टेस्ट ड्राइव की ऑनलाइन बुकिंग भी कराई जा सकती है। कंपनी ने बताया कि स्नैपडील मोटर्स प्लेटफार्म पर लांचिंग के साथ ही हीरो मोटोकॉर्प और पियाजिओ के वाहन उपलब्ध हैं। इसके अलावा जल्द ही महिंद्रा, सुजुकी मोटरसाइकिल्स और डटसन की गाड़ियां भी जल्द ही इस प्लेटफार्म पर उपलब्ध कराई जाएंगी। गाड़ियों की खरीद के लिए कंपनी अपने ग्राहकों को ईजी फाइनेंसिंग के विकल्प और कागजी प्रक्रिया (डाक्यूमेंटेशन) को पूरा करने में भी मदद करेगी।
वेनेजुएला में लोग बढ़ती महंगाई से परेशान हैं। महंगाई दर में कमी लाने के लिए सरकार ने 500 से 20,000 बोलिवर के नए नोट जारी किए हैं। गौरतलब है कि पिछले महीने देश में 100 बोलिवर के सबसे बड़े नोट को चलन से वापस लेने की घोषणा की गई थी। नए नोट जारी करने पर राष्ट्रपति निकोलस मदुरो ने कहा कि इससे आर्थिक संकट से जूझ रही अर्थव्यवस्था को स्थिर करने में मदद मिलेगी।देश में तीन अंकों में पहुंची मुद्रास्फीति की वजह से परिवारों की खरीद शक्ति काफी घट गई। यहां तक कि नए नोटों में भी जो सबसे बड़ी 20,000 बोलिवर की मुद्रा है, अनधिकृत बाजार में उसकी कीमत मात्र छह डॉलर लगाई जा रही है। वहीं नये नोटों पर लोगों का कहना है कि उन्हें विश्वास नहीं था कि कभी इतनी बड़ी राशि के नोट देखने को मिलेंगे। हालांकि, उनका कहना है कि महंगाई इतनी ज्यादा बढ़ चुकी है कि बड़ी राशि के नए नोटों से कुछ राहत मिल सकती है। 
अगर आप अपने बच्चे की बढ़ोतरी और विकास के लिए बाजार में उपलब्ध पोषक उत्पादों का चुनाव कर रहे हैं तो संभल जाइए। प्रचारों में दिखाए जाने वाले इनसे जुड़े सभी दावे खोखले हैं। इनका न तो वैज्ञानिक आधार है और न ही पोषण देने का दावा करने वाले इन खाद्य उत्पादों में किसी तरह का विस्तृत ब्योरा और तथ्य दिया जा रहा है। यह काम फूड और बेवरेज तैयार करने वाली कई मशहूर कंपनियां कर रही हैं। यह बात शुक्रवार को सेंटर फॉर साइंस एंड एनवॉयरनमेंट (सीएसई) की ओर से एक दिवसीय कार्यशाला के दौरान कही गई। कार्यशाला में मौजूद फूड सेफ्टी एंड स्टैंडर्ड अथॉरिटी ऑफ इंडिया (एफएसएएआई) के मुख्य कार्यकारी अधिकारी पवन अग्रवाल ने भी खाद्य उत्पादों पर पोषण का सही ब्योरा न देने की बात को स्वीकार किया है। मसलन दूध में मिलाए जाने वाले कई पोषण पाउडरों में चीनी तय मानकों से कहीं ज्यादा पाई गई है वहीं जंक फूड में सोडियम यानी नमक की मात्रा अत्यधिक मिली है। लिहाजा पोषण की गफलत में हम जाने-अनजाने जरूरत से ज्यादा चीनी या नमक अपने बच्चों को दे रहे हैं। सीएसई की निदेशक व पर्यावरणविद सुनीता नारायण ने कहा कि इन पहलुओं की बड़े पैमाने पर गहराई से जांच की गई है। सीएसई की ओर से फूड लेबलिंग, दावे और प्रचार, पुस्तिका में इन तथ्यों को उजागर किया गया है। सीएसई ने पोषण खाद्य उत्पादों का भ्रामक प्रचार करने वाले सेलिब्रेटी पर रोक लगाने की मांग भी की है। फूड और बेवरेज से जुड़े भ्रामक विज्ञापनों पर रोक लगाने की मांग की गई है। 
सरकार ने देशभर में 500 और 1000 के सभी नोटों को आधी रात से बंद करने का ऐलान कर दिया है। इस बात का ऐलान प्रधानमंत्री नरेंद्र मोदी से स्वयं देश को संबोधित करते हुए किया। इसके बाद आरबीआई गवर्नर उर्जित पटेल ने मीडिया को संबोधित किया। अपने संबोधन में उन्होंने बताया कि आतंकी कर रहे थे नोटों का बड़े पैमाने पर इस्तेमाल इस कारण नए नोटों को जारी करना जरूरी हो गया था। ये स्टेप उठाना इसलिए भी जरूरी था क्योंकि नकली नोटों का असर हमारी इकॉनोमी को रहा था। रिजर्व बैंक के गवर्नर उर्जित पटेल ने कहा है कि पुराने पांच सौ और हजार रुपये के नोटों के स्थान पर बृहस्पतिवार 10 नवंबर 2016 से बैंकों में नए पांच सौ, एक हजार और दो हजार रुपये के नोट बैंकों में मिलने लगेंगे। पुराने नोटों को जमा करने या बदलने के लिए बैकों में विशेष काउंटर खोले जाएंगे, जो कि अतिरिक्त समय -एक्सटेंडेड आवर- तक खोले जाएंगे। आम नागरिकों को दिक्कत नहीं हो, इसके लिए नए नोट के काफी स्टॉक जमा कर लिये गए हैं।  प्रधानमंत्री नरेंद्र मोदी द्वारा पुराने पांच सौ और एक हजार रुपये के नोटों को चलन से बाहर करने की घोषणा करने के बाद पटेल ने बताया कि आम नागरिकों को पुराने नोट बदलने में कोई असुविधा नहीं होगी। उन्हें बस अपना पहचान पत्र ले जाना होगा। पुराने नोट जमा करने के लिए कोई उपरी सीमा तय नहीं की गई है। लेकिन जो भी नोट बदलने जाएंगे, उनकी पूरी पहचान सुनिश्चित की जाएगी साथ ही वीडियो रिर्काडिंग भी की जाएगी। यही नहीं, जो जिनके पास ज्यादा मात्रा में पुराने नोट होंगे, उनकी सूचना आय कर विभाग और वित्तीय खुफिया इकाई -एफआईयू- को भी दे दी जाएगी।
आईफोन की गिरती सेल्स और मुनाफे में हुई कमी से नाराज एप्पल ने सीईओ टिम कुक की सैलरी में 15 फीसदी की कटौती कर दी है। पिछले 15 सालों में यह पहला ऐसा मौका है जब आईफोन की विश्वव्यापी बिक्री में गिरावट देखने को मिली है। घटती बिक्री से कंपनी के प्रॉफिट पर भी असर पड़ा है जिसमें 16 फीसदी की गिरावट देखने को मिली है।
इस सदी के शुरुआती दशक तक लोग दिवाली या क्रिसमस पर अपने मनपसंद उत्पाद जैसे टीवी, फ्रिज, वाशिंग मशीन पर अपने करीबी रिटेलर द्वारा दी जाने वाली 'धमाका सेल' या 'बंपर छूट' का इंतजार करते थे। लेकिन 'स्नैपडील', 'एमेजॉन' और 'फ्लिपकार्ट' जैसी ई कॉमर्स वेबसाइट के आ जाने से अब हर दिन सेल लगने लगी है। इंटरनेट ने सामान की खरीद फरोख्त को इतना आसान और किफायती बना दिया है कि अब बाजारों में भीड़ कम और इंटरनेट पर ट्रैफिक ज्यादा होने लगा है। लेकिन क्या वाकई में आने वाले साल में ऑनलाइन खरीददारी से बाजारों में सामान बेचने वाले दुकानदार हार जाएंगे?
कर्मचारी भविष्य निधि संगठन (ईपीएफओ) ने एक अप्रैल से बंद पड़े पीएफ खाते पर भी ब्याज देने की घोषणा की है। इससे नौ करोड़ से अधिक खाताधारकों को फायदा होगा। ऐसे खातों में 32 हजार करोड़ रुपये से अधिक की राशि जमा है। श्रम मंत्री बंडारू दत्तात्रे की अध्यक्षता में ईपीएफओ के केंद्रीय ट्रस्टी बोर्ड की बैठक में यह फैसला लिया गया। बैठक के बाद दत्तात्रे ने कहा कि यूपीए सरकार ने बंद खातों पर ब्याज रोक दिया था, लेकिन अब हमने श्रमिकों के हितों को ध्यान में रखते हुए यह फैसला किया है। ईपीएफओ वैसे खातों को बंद मानता है जिसमें पिछले 36 महीनों से अंशदान जमा नहीं हुआ हो। ऐसे खातों पर एक अप्रैल 2011 से ब्याज का भुगतान रोक दिया गया था। एक सवाल के जवाब में श्रम सचिव शंकर अग्रवाल ने कहा कि सरकारी प्रतिभूतियों में ईपीएफओ के 50 से बढ़ाकर 65 फीसदी राशि निवेश करने का फैसला पहले ही वित्त मंत्रालय ले चुका है। उन्होंने कहा कि सरकार प्रतिभूतियों में निवेश पर बेहतर रिटर्न मिलने के कारण ऐसा किया गया। बोर्ड ने सैद्धांतिक रूप से ईपीएफओ के पुनर्गठन को भी मंजूरी दे दी। 
आमिर खान के असहिष्णुता को लेकर दिए गए बयान के बाद बहुत से लोगों ने स्नैपडील का ऐप अपने फोन से अनइंस्टॉल कर दिया। दरअसल, आमिर खान स्नैपडील के ब्रांड अंबेसडर हैं और लोग इस तरीके से आमिर खान के बयान का विरोध जता रहे थे। लोगों के इस विरोध से स्नैपडील को नुकसान होने लगा, जिसके बाद स्नैपडील ने सफाई देते हुए कहा है कि कंपनी इस प्रकार की चीजों से कभी नहीं जुड़ी रही है और न ही आमिर खान की तरफ से दिए गए बयान में कंपनी की कोई भूमिका है। यह आमिर खान का निजी बयान है। लोगों की तरफ से स्ननैपडील को लेकर अपनाए जाने वाले इस रवैये पर ई-कॉमर्स कंपनी फ्लिपकार्ट के फाउंडर सचिन बंसल बचाव स्नैपडील के बचाव में आए हैं। उन्होंने ट्वीट करके कहा है कि किसी ब्रांड का ब्रांड अंबेसडर के विचारों से कोई लेना-देना नहीं होते है। बंसल ने कहा कि आमिर के बयान पर स्नैपडील के ऐप अनइंस्टॉल करके विरोध करना तर्कसंगत नहीं है।
ऑनलाइन रिटेल में कारोबार करने की चाह रखने वालों के लिए अच्छी खबर है ये ऐप आपको एक मिनट में सेलर बना देगा। ऑनलाइन रिटेल स्नैपडील ने कारोबार में विस्तार करते हुए सेलर्स के लिए नया ऐप शॉपो लांच किया है। इस ऐप से सेलर्स और बायर्स एक दूसरे से सीधे जुड़ सकेंगे। स्नैपडील के अनुसार शॉपो मोबाइल मार्केटप्लेस ऐप है। ये उन छोटे कारोबारियों के लिए मददगार साबित होगा जो बड़े ई-कॉमर्स पोर्टल पर नहीं आ सकते। शॉपो ऐप छोटे कारोबारियों को जीरो-कमीशन मार्केटप्लेस पर लाता है। चैट बेस्ड ऐप शॉपो की मदद से ये बिजनेसमैन सीधे अपने कस्टमर तक पहुंच सकेंगे। स्नैपडील के मुताबिक ये ऐप सेलर्स के लिए रजिस्ट्रेशन प्रोसेस को आसान बनाएगा और रजिस्टर होने के लिए उन्हें कोई खर्च नहीं करना होगा।
भारत में हुई नोटबंदी का असर भारत से बाहर भी देखा जा रहा है। दुबई का ‘गोल्ड सूक’ सोने के एक प्रमुख बाजार के रूप में माना जाता है, जहां आम तौर पर भारतीयों द्वारा सोने की काफी खरीदारी की जाती है। भारत में नोटबंदी की मार हालांकि इस बाजार पर भी पड़ी है और भारतीय नागरिक इन दिनों यहां खोजने से भी नहीं मिल रहे। एक स्थानीय मीडिया रिपोर्ट के मुताबिक इस बाजार में जिन कारोबारियों के पास सिर्फ एक स्टोर है, उन पर तो नोटबंदी की मार और भी अधिक गहरी पड़ी है। स्काई ज्वेलरी के महाप्रबंधक सिरियक वर्गीज ने कहा कि आठ नवंबर को नोटबंदी की घोषणा के बाद जिस तरह से भारत में सोने की खरीदारी घट गई है, ठीक वैसा ही नजारा यहां भी दिख रहा है। गल्फ न्यूज में वर्गीज के हवाले से कहा गया है कि गोल्ड सूक से बाहर दूसरे बाजारों में भी जैसे कि बर दुबई में भी भारतीय यात्रियों में खरीदारी को लेकर विशेष उत्साह नहीं देखा जा रहा है।किसी भी अच्छे वर्ष में इस बाजार में होने वाली खरीदारी में भारतीय यात्रियों द्वारा की जाने वाली खरीदारी का 15-20 फीसदी योगदान होता है। यदि सोने की कीमतों में गिरावट चल रही हो, जैसा कि पिछले सप्ताह हुई, तो यह भारतीयों द्वारा की जाने वाली खरीदारी का अनुपात और बढ़ जाता है।
कई बैंकों के डेबिट कार्ड पिन की जानकारी लीक होने से करोड़ों डेबिट कार्ड उपभोक्ता असमंजस में हैं कि आखिर उनका डेबिट कार्ड सुरक्षित है, या असुरक्षित। डेबिट कार्ड के पिन नंबर चोरी होने का मामला सामने आने के बाद लोगों में अपने खाते में जमा पैसे की सुरक्षा को लेकर खासी चिंता है।  विभिन्न बैंक इस चोरी से निपटने के लिए अलग अलग उपाय कर रहे हैं। स्टेट बैंक ऑफ इंडिया ने अपने डेबिट कार्ड वापस मंगवा लिए हैं। तो एचडीएफसी और आईसीआईसीआई बैंक ने ग्राहकों को पिन बदलने की सलाह दी है। लेकिन किसी भी बैंक से ग्राहकों को यह जानकारी नहीं मिल रही है कि आखिर मुद्दा क्या है और क्या इस समस्या से वो पिन बदलने के बाद भी सुरक्षित रहेंगे?
मोदी सरकार जीरो बैलेंस पर खोले गए जनधन खाताधारकों को तोहफा देने जा रही है। सरकार ऐसे खाताधारकों को 3 साल का बीमा कवर देने का प्लान कर रही है। इस बीमा कवर में एक्सीडेंटल और जीवन बीमा दोनों कवर होगा। सरकार 16 करोड़ जनधन खातों को आधार से भी लिंक कर चुकी है। इससे सरकार को बीमा कवर की राशि देने में आसानी होगी।  2 लाख रुपये का होगा कवर  इस स्कीम के तहत प्रत्येक खाताधारक को 2 लाख रुपये का बीमा कवर मिलेगा और सरकार पर 9 हजार करोड़ रुपये का अतिरिक्त बोझ पड़ेगा। सरकार इस कदम की घोषणा बजट में कर सकती है। इस बीमा कवर के लिए किसी भी खाते में पड़े बैलेंस या फिर कितने ट्रांजैक्शन किए है इसको आधार नहीं माना जाएगा। 
कांग्रेस उपाध्यक्ष राहुल गांधी के पीएम मोदी पर कॉर्पोरेट घरानों से पैसे लेने के आरोप के बीच कैग ने आयकर विभाग की कार्रवाई का ऑडिट शुरू कर दिया है। सूत्रों से मिली जानकारी के अनुसार कैग बीते 4 साल में आयकर विभाग की तरफ से किए गए सभी बड़े सर्च और सीज ऑपरेशंस का ऑडिट कर रहा है। इसमें सहारा और आदित्य बिड़ला ग्रुप पर की गई दो सर्च भी शामिल हैं।   कांग्रेस ने हाल ही में आरोप लगाया था कि आदित्य और सहारा ग्रुप की डायरियों में पीएम नरेंद्र मोदी को गुजरात का सीएम रहने के दौरान पैसे दिए गए थे।
वित्त मंत्री, अरुण जेटली ने बृहस्पतिवार को आशा जताई कि आर्थिक विस्तार के सालों तक गति हासिल किए रहने के चलते, भारत एक पूरी तरह से बीमित और सामाजिक रूप से सुरक्षित देश बन जाएगा। भारतीय जीवन बीमा निगम (एलआईसी) की हीरक जयंती (डायमंड जुबली) समारोह की लांचिंग के अवसर पर जेटली ने कहा कि उन्हें विश्वास है कि एलआईसी इस लक्ष्य को हासिल करने में बहुत बड़ी भूमिका निभा सकता है। श्रम सुधारों व अन्य चीजों के खिलाफ शुक्रवार को हड़ताल पर जाने वाली केंद्रीय श्रमिक यूनियनों पर अनायास ही निशाना लगाते हुए उन्होंने कहा कि उनका कॉन्ट्रीब्यूटरी सामाजिक सुरक्षा बजट प्रस्ताव हर तरफ से विरोध के चलते वापस ले लिया गया। उन्होंने इसका भी उल्लेख किया कि कैसे श्रमिक यूनियनों ने 7वें वेतन आयोग का विरोध किया था। उन्होंने कहा कि अब उन्हें इसमें कोई शक नहीं है कि एक दिन हम सामाजिक सुरक्षा व बीमा का महत्व समझेंगे और एक दिन पूर्ण रूप से सामाजिक तौर पर सुरक्षित राष्ट्र बन जाएंगे।
छुट्टे पैसे कराने के झंझट से जूझने वालों के लिए आरबीआई का नया आदेश खुशखबरी लेकर आया है। भारतीय रिजर्व बैंक (आरबीआई) ने बैंकों से कहा है कि वे यह सुनिश्चित करें कि उनके 10 फीसदी एटीएम ऐसे हों जिनमें से सिर्फ 100 रुपए के नोट निकलें। आरबीआई ने बुधवार को सर्कुलर जारी कर सभी बैंकों से कहा है कि वे ऐसी व्यवस्था करें जिसके तहत 10 फीसदी एटीएम में से केवल 100 रुपए के नोट ही निकलें। सर्कुलर में आरबीआई ने कहा है कि क्‍लीन नोट पॉलिसी और लोगों की 100 रुपए के नोट की जरूरत को पूरा करने के लिए बैंक एटीएम के जरिए 100 रुपए का प्रसार बढ़ाएं।
आवासीय लोन, कार लोन, पर्सनल लोन से लेकर एक दिन के अल्पावधि लोन लेने वाले ग्राहकों को पहले के मुकाबले सस्ती ब्याज दर का फायदा मिलना शुरू हो गया है। बैंकों ने ब्याज दर की गणना प्रणाली में बदलाव करना शुरू कर दिया है। पिछले महीने तक बैंक बेस रेट के आधार पर लोन के लिए ब्याज दर तय करते थे लेकिन अब कोष जुटाने की सीमांत लागत के आधार पर (एमसीएलआर) ब्याज दर तय की जा रही है। भारतीय स्टेट बैंक और पंजाब नेशनल बैंक समेत करीब 10 बैंकों ने इसे घोषित भी कर दिया है। एक सरकारी बैंक के अधिकारी के मुताबिक रिजर्व बैंक के निर्देश पर बैंकों ने शुक्रवार से कोष जुटाने की सीमांत लागत के आधार पर एमसीएलआर घोषित करना शुरू कर दिया है। इस प्रणाली को एक अप्रैल 2016 से ही लागू करना है। उन्होंने बताया कि पहले जब कर्ज की दर को तय किया जाता था, तब उसमें कोष जुटाने की लागत, परिचालन लागत के साथ कुछ मार्जिन और देयताओं का भी ध्यान रखा जाता था। लेकिन अब जो नया निर्देश आया है, उसके मुताबिक कर्ज की दर तय करने में कोष जुटाने की लागत, जिसे बैंक की भाषा में एलोकेटेड कॉस्ट कहते हैं, के साथ साथ अनएलोकेटेड कॉस्ट को ही शामिल करते हैं। अनएलोकेटेड कॉस्ट में बैंक की शाखा चलाने का खर्च, क्षेत्रीय कार्यालय चलाने का खर्च और मुख्यालय चलाने के खर्च के साथ साथ सभी तरह की प्रत्यक्ष एवं अप्रत्यक्ष लागतें शामिल रहती हैं। इसमें मार्जिन पर तवज्जो नहीं दिया जाता है। इसलिए यह पुरानी गणना पद्घति (बेस रेट) के मुकाबले ग्राहकों के लिए सस्ता पड़ेगा। उदाहरण के लिए भारतीय स्टेट बैंक का पहले बेस रेट 9.3 फीसदी था, जो एमसीएलआर में घटकर 9.2 फीसदी रह गया है। इसी तरह पंजाब नेशनल बैंक का पहले बेस रेट 9.60 फीसदी था, जो कि एमसीएलआर में घट कर 9.4 फीसदी रह गया है। आईसीआईसीआई और एचडीएफसी बैंक ने भी अपना एमसीएलआर घटा कर 9.2 फीसदी कर दिया है। 
हाउसिंग डॉट कॉम के पूर्व सीईओ और को-फाउंडर राहुल यादव ने इंटेलिजेंट इंटरफेसेस नाम का स्टार्टअप शुरू किया है। भारतीय क्रिकेटर युवराज सिंह ने भी राहुल यादव के इस नए स्टार्टअप में निवेश किया है। युवराज सिंह ने अपने फेसबुक अकाउंट पर निशांत सिंघल और राहुल यादव के साथ अपनी एक फोटो भी डाली है, जिसमें लिखा है कि उन्हें राहुल यादव और इंटेलिजेंट इंटरफेस के वापस आने पर काफी गर्व महसूस कर रहे हैं। उन्होंने लिखा है कि राहुल यादव का ये प्रोजेक्ट तकनीक की मदद से 100 गुना तेजी से सरकार की मदद कर सकता है, क्रांति के लिए तैयार रहिए। हालांकि, अभी तक यह पता नहीं चल सका है कि युवराज सिंह ने कितने रुपए का निवेश किया है।
महाराष्ट्र के फूड एंड ड्रग एडमिनिस्ट्रेशन (एफडीए) ने स्नैपडील के सीईओ कुणाल बहल और कंपनी के डायरेक्टर के खिलाफ प्रिसक्रिप्शन की दवाएं बेचने के आरोप में एफआईआर दर्ज करने का आदेश दिया है। पिछले ही महीने ई-कॉमर्स दिग्गज स्नैपडील के कॉर्पोरेट ऑफिस पर छापा मारा गया था। स्नैपडील पर आरोप था कि वह ऐसी दवाएं ऑनलाइन बेच रही है जो बिना प्रिसक्रिप्शन के नहीं बेची जा सकती है। एफडीए कमिश्नर हर्षदीप कांबले ने बताया था कि जैसे ही उन्हें ये जानकारी मिली तो उन्होंने स्नैपडील के ऑफिस पर रेड मार दी। उन्हें सूचना मिली थी कि स्नैपडील एसकोरिल कफ सीरप और विगोरा जैसी दवाएं बिना प्रिसक्रिप्शन के बेच रही है। आपको बता दें कि विगोरा सेक्स समस्याओं से संबंधित दवा है, जिसे सिर्फ रजिस्टर्ड फार्मासिस्ट की निगरानी में और रजिस्टर्ड मेडिकल स्टोर से ही बेचा जा सकता है। साथ ही, इन दवाओं को खरीदने के लिए किसी रजिस्टर्ड मेडिकल प्रेक्टिशनर से प्रिसक्रिप्शन लेना जरूरी है। इन दवाओं को यूं ही साधारण दवाओं की तरह बेचना गैर कानूनी है।
सर्राफा बाजार में बुधवार को सोने में और 175 रुपये की तेजी आई और यह 28,200 रुपये प्रति 10 ग्राम पर पहुंच गया। सर्राफा कारोबारियों के मुताबिक, इस तेजी का कारण सकारात्मक वैश्विक रुझान और ज्वेलरों की ओर से बढ़ी खरीद रही। सोने की तरह चांदी में भी मजबूती आई और यह 350 रुपये तेज होकर 39,500 रुपये प्रति किलो हो गई। वैश्विक तौर पर सिंगापुर में सोना 0.35 फीसदी बढ़कर 1,142.30 डॉलर प्रति औंस पर पहुंच गया। हालांकि सोने की 8 ग्राम गिन्नी का मूल्य 24,000 रुपये प्रति गिन्नी पर स्थिर रहा।
हेलमेट पहनने के बाद भी सड़क हादसे में दोपहिया सवार चालकों को सिर पर चोटें लगती है। इसका कारण हेलमेट के डिजाइन में सुरक्षा की फीचर्स न के बराबर होते हैं, जिसकी वजह से लोग दुर्घटना का शिकार आए दिन होते हैं। अब सड़क परिवहन मंत्रालय और बीआईएस ने मिलकर के हेलमेट का नया डिजाइन जारी किया है, जिसमें सुरक्षा के कई खास फीचर्स लाए गए हैं।  800 रुपये में मिलेगा नया हेलमेट  नए डिजाइन वाला हेलमेट दो महीने बाद मार्केट में मिलने लगेगा। सरकार ने इस नए हेलमेट की कीमत भी 700-800 रुपये तय कर दी है, ताकि हर आदमी इसको आसानी से खरीद सके। हेलमेट की बाहरी परत (शैल) मजबूत धातु से बनी होगी। ऐसा इसलिए, क्योंकि दुर्घटना के वक्त सबसे पहले झटका इसी पर पड़ता है। इसको इस तरह से बनाया गया है ताकि इस पर किसी तरह की भारी वस्तु गिरने पर यह चटके और टूट न जाए। पैडिंग को मजबूत करने के लिए इसमें अच्छी क्वालिटी के थर्माकोल का प्रयोग किया जाएगा, ताकि यह आसानी से शॉकर का काम कर सके। इस पैडिंग के नीचे कपड़े के स्थान पर जाली लगी होगी, जिससे बालों के खराब होने का डर नहीं रहेगा।   अभी वाइजर के लिए घटिया प्लासटिक का इस्तेमाल होता है। अब नए डिजाइन के हेलमेट में ठोस क्वालिटी के प्लासटिक शीशे का इस्तेमाल होगा, जिससे वाहन चालक को अंधेरे में भी साफ दिखाई देगा। हेलमेट में नीचे की तरफ स्ट्रैप और लॉक होता है। फिलहाल यह भी काफी कमजोर होता है, जिसके कारण अकसर हादसे के वक्त टूट जाता है। इससे हेलमेट के सिर से निकलकर बाहर आने के चांस रहते है, जिससे गंभीर चोट लग जाती है। इस स्ट्रैप को भी काफी मजबूत किया गया है, ताकि इस तरह की दिक्कत वाहन चालक को नहीं आए।     
भारत के मुद्रा परिवार में नया सदस्य शामिल हो गया है। ये सदस्य है 2000 रुपए का बैंक नोट। लोग उत्साह के साथ  बैंकनोट को लेकर अपनी तस्वीरें साझा कर रहे हैं। अब सवाल यह है 2000 के इस नए नोट की क्या पहचान है, जानिए इससे जुड़े खास फीचर्स...
बहुराष्ट्रीय अमेरिकी कंपनी कॉग्निजेंट ने भारत में करीब 40 करोड़ रुपए की संभावित 'अनुचित पेमेंट' की पहचान की है। पहले इस अनुचित पेमेंट की राशि 33 करोड़ रुपए आंकी गई थी। गौरतलब है कि काॅग्‍नि‍जेंट पर भारत में बि‍ल्‍डिं‍ग लाइसेंस और परमि‍ट वगैरा लेने के लि‍ए गलत ढंग से पैसे देने का आरोप लगा था। इसके बाद कंपनी ने पिछले साल सितंबर में कहा था कि वह भारत में परमिट पाने और बिल्डिंग लाइसेंस लेने में हुए अमेरिकी कानूनों के उल्लंघन की आंतरिक जांच करेगी। कंपनी इस बात की जांच कर रही है कि क्या भारत में उसने अमेरिका के फॉरन करप्ट प्रैक्टिसेज ऐक्ट का उल्लंघन किया है? फॉरन करप्ट प्रैक्टिसेज ऐक्ट 1977 में बनाया गया वह कानून है जिसके तहत किसी अमेरिकी कंपनी के विदेशी धरती पर कारोबार करने के लिए घूस देना दंडनीय अपराध की श्रेणी आता है। अगर ये साबित हो जाता है कि किसी कंपनी या उसके अधिकारी ने ऐसा कार्य किया है तो उस कंपनी और उसकी अधिकारियों पर विभिन्न धाराओं में मुकदमा चलाया जा सकता है। साथ ही घूस के तौर पर दी गयी रकम को पेनाल्टी के साथ वसूला जा सकता है। वहीं पूरे मामले में कॉग्निजेंट के सीएफओ केरन ने कहा कि जांच सही दिशा में जा रही है। कंपनी के स्वामित्व वाली भारतीय कंपनियों ने करीब 40 करोड़ रुपए का अनुचित पेमेंट किया है। यह हमारे पिछले अनुमान से करीब 7 करोड़ रुपये ज्यादा है।'
दुनिया का सबसे सस्‍ता स्मार्टफोन फ्रीडम 251 बेचने का दावा करने वाले मोहित गोयल ने कंपनी को अलविदा कह दिया है। साथ ही उनकी पत्नी ने भी कंपनी को छोड़ दिया है। वह भी डायरेक्टर के पद पर आसीन थीं। सूत्रों के अनुसार रिंग‌िंग बेल्स को छोड़ने के बाद मोहित ने नई कंपनी शुरू की है। गौरतलब है कि गोयल की कंपनी रिंगिंग बेल्स हालांकि 251 रुपये में फोन देने का वादा निभाने में नाकाम रही थी। मोहित ने अब एमडीएम इलेक्ट्रॉनिक्स के नाम से नई कंपनी की शुरुआत की है। फिलहाल मोहित के भाई अनमोल रिंगिंग बेल्स के इंचार्ज की जिम्मेदारी संभाल रहे हैं।
वेतनभोगियों की अक्सर शिकायत रहती है कि ऑफिस वाले आयकर मद में कितनी राशि काट रहे हैं, इसकी सही जानकारी नहीं मिलती। इसका पता तो तब चलता है, जब साल भर का फॉर्म 16 हाथ में आता है। अब ऐसा नहीं होगा क्योंकि केंद्रीय प्रत्यक्ष कर बोर्ड (सीबीडीटी) ने वेतनभोगियों के लिए टीडीएस के मामले में एसएमएस अलर्ट सेवा की शुरुआत की है। केंद्रीय वित्तमंत्री, अरुण जेटली ने इस सेवा को शुरू किया। इस सुविधा की लांचिंग के अवसर पर बताया गया कि अब टीडीएस के जरिये पैसे काटकर आयकर विभाग द्वारा पास करने के बाद कर्मचारी को एसएमएस से सूचना दी जाएगी। फिलहाल यह सुविधा करीब ढाई करोड़ वेतनभोगियों के लिए है और उन्हें एसएमएस के जरिये हर तिमाही सूचना मिलेगी।
कोटक महिंद्रा बैंक ने मानसून के दौरान ग्राहकों के लिए कई तरह के आकर्षक ऑफर पेश किए हैं। बैंक ने होम लोन और बिजनेस लोन पर ब्याज दर कम की है। साथ ही बैंक ने प्रोसेसिंग फीस पर रियायत दी है, और फोरक्लोजर शुल्क को पूरी तरह माफ कर दिया है। ग्राहक इन सभी ऑफर्स का 10 सितंबर तक लाभ लें सकते हैं। बैंक की ओर से जारी बयान के अनुसार, उपभोक्ता अब होम लोन 9.35 फीसदी के विशेष ब्याज दर पर ले पाएंगे। साथ ही बिजनेस लोन/ओवरड्राफ्ट एक फीसदी कम ब्याज दर पर 25 फीसदी प्रोसेसिंग फीस पर छूट के साथ ले पाएंगे। इसके अतिरिक्त केएमबी का 100 फीसदी सहयोगी कोटक महिंद्रा प्राइम भी प्रोसेसिंग फीस पर 50 फीसदी छूट दे रहा है और फोरक्लोजर शुल्क पर 100 फीसदी की छूट दे रहा है। कोटक महिन्द्रा बैंक ग्राहक मानसून ऑफर के तहत हर साल 9.35 फीसदी की दर पर होम लोन ले सकता है। 
पीपीएफ और डाकघर की लघु बचत योजनाओं पर ब्याज दरों की कटौती के हालिया निर्णय को केन्द्रीय वित्त मंत्री अरुण जेटली ने उचित ठहराया है। उनका कहना है कि यहां ब्याज दरों का स्तर असाधारण रूप से ऊंचा है और यदि ब्याज दरें ऊंची बनी रहीं तो अर्थव्यवस्था की विकास दर के सुस्त पड़ने का खतरा है। जेटली ने कहा कि लघु बचत योजनाओं पर मौजूदा 8.7 फीसदी की कर मुक्त ब्याज दर वास्तव में 12.13 फीसदी बैठती है। इस हिसाब से कर्ज पर ब्याज दर 14-15 फीसदी तक होगी क्यों कि लोन पर ब्याज डिपोजिट पर मिलने वाले ब्याज दर से कुछ ऊपर ही रहता है। उन्होंने कहा कि लघु बचतों पर भारत की ब्याज दरें असाधारण रूप से ऊंची हैं। ब्याज दर ऊंची होने से अर्थव्यवस्था की विकास दर अवरूद्ध होती है। 
भारतीय रिजर्व बैंक द्वारा अगले कुछ महीने में नीतिगत दरों में आधी फीसदी और कटौती की गुंजाइश है। बैंक ऑफ  अमेरिका मेरिल लिंच (बोफाएमएल) की रिपोर्ट में कहा गया है कि फरवरी और अप्रैल में केंद्रीय बैंक नीतिगत दरों में चौथाई-चौथाई फीसदी की कटौती कर सकता है।
रिजर्व बैंक ऑफ इंडिया के गवर्नर उर्जित पटेल ने संसद की लोक लेखा समिति को बताया कि नोटबंदी का फैसला सरकार ने आनन-फानन में नहीं किया था, बल्कि इसके लिए कई महीनों तक रिजर्व बैंक और सरकार के बीच बातचीत का दौर चला था। थी। हालांकि आरबीआई ने इस बारे में फैसला 8 नवंबर को ही लिया।  नोटबंदी के बाद हालत सुधरने की थी उम्मीद पटेल ने कहा कि नोटबंदी के बाद हालत खराब होने का अंदेशा था, लेकिन रिजर्व बैंक ने इसके लिए पहले से तैयारी कर रखी थी। इसमें नए करेंसी नोट की समयबद्ध तरीके से सप्लाई करना और डिजिटल ट्रांजैक्शन को ज्यादा से ज्यादा बढ़ावा देना शामिल है। 
नोटबंदी का असर जहां देश के हर व्य‌क्ति पर पड़ रहा है, वहीं कार बाजार पर भी खासा असर देखने को मिल रहा है। इसके चलते वाहन कंपनियों ने दिसंबर में कारों के दामों में 10 से 15 फीसदी तक का डिस्‍काउंट देना शुरू कर दिया है। कार डीलर्स जल्दी से जल्दी पुराने साल का स्टॉक समाप्त करना चाहते  हैं इसलिए वह दिवाली पर दिए गए डिस्काउंट से भी ज्यादा ‌‌डिस्काउंट दे रहे हैं। गौरतलब है क‌ि कार सेल में गिरावट के चलते कंपनियां 2016 के टारगेट से पीछे रह गई हैं। मारुति और हुंदई लगभग सभी मॉडल पर डिस्काउंट दे रही हैं। जहां सेलेरियो पेट्रोल वर्जन पर 19000 से 20000 डिस्काउंट दिया जा रहा है। दिवाली के दौरान यह 12000 हजार था। वहीं मारुति अपनी स्‍विफ्ट पर 15000 रुपये का डिस्काउंट दिया। लोगों की पसंदीदा सेडान डिजायर पर 10000 रुपए का डिस्‍काउंट दे रही है। वहीं हुंदई ग्रांड i10 पर हुंदई 50000 रुपए तक का डिस्काउंट दे रही है। इस के अलावा एलिट i20 पर 10 से 15000 रुपये का डिस्काउंट दिया जा रहा है। इसके अलावा कंपनियां जनता को आकर्षित करने के लिए जीरो डाउनपेमेंट, 100 फीसदी ऑन रोड फंडिंग और बेस्ट एक्सचेंज ऑफर दे रही हैं।
अमेरिकी फास्ट फूड जाइंट मैक्डॉनल्ड अपने चाइना और होंगकोंग के कारोबार को 2.08 बिलियन डॉलर में सिटिक और कार्टाइल ग्रुप को बेचा। कंपनी की प्रेस विज्ञप्ति के अनुसार सिटिक लिमिटेड, कार्टाइल ग्रुप और मैक्डॉनल्ड एक फ्रंचाइजी कंपनी बनाएंगे जो बीस सालों तक मेनलेंड चाइना और होंगकोंग में कारोबार करेगी। नई कंपनी चीन के छोटे शहरों और कस्बों में विस्तार के लिए अगले पांच सालों में 1500 आउटलेट्स खोलेगी। सिटिक ग्रुप ने होंगकोंग एक्‍सचेंज को दिए अपने बयान में कहा कि इस डील से उपभोक्ता सेक्टर में कंपनी की पैठ बढ़ाने में मदद मिलेगी।
वित्तमंत्री अरुण जेटली ने कहा है कि प्रधानमंत्री जन धन योजना के तहत खाताधारकों के अकाउंट में एक-एक रुपये डालने की घटना 4 बैंकों में हुई है। इस बारे में जांच चल रही है। सार्वजनिक क्षेत्र के इन चार बैंकों को एक सप्ताह में रिपोर्ट वित्त मंत्रालय के बैंकिंग प्रभाग को भेजने को कहा गया है। चालू वित्त वर्ष के दौरान पहली तिमाही के लिए सार्वजनिक क्षेत्र के बैंकों की समीक्षा करने के बाद संवाददाताओं से बातचीत में जेटली ने बताया कि जन धन योजना के तहत खातेदारों के अकाउंट में एक-एक रुपया जमा होने की घटना सिर्फ चार बैंकों में हुई है। उन बैंकों में इस बात की जांच की जा रही है कि यह पैसा खाता धारकों ने डाला है या उस बैंक के बिजनेस करोसपोंडेंट ने। बैंकों से एक सप्ताह के अंदर जांच रिपोर्ट वित्त मंत्रालय को भेजने के लिए कहा गया है। उल्लेखनीय है कि पंजाब एंड सिंध बैंक, पंजाब नेशनल बैंक, बैंक आफ बड़ौदा तथा बैंक ऑफ इंडिया की कुछ शाखाओं में जन धन योजना के तहत खोले गए जीरो बैलेंस खाते में एक-एक रुपया डालने की बात सामने आई है। 
अगर आप सोना खरीदने जा रहे हैं तो जरा ठहरिए, थोड़ा इंतजार करना आपके लिए फायदेमंद हो सकता है। नोटबंदी के बाद लगातार गोते खा रही सोने की कीमतें अभी और गिरने की संभावनाएं हैं।  अंतराराष्ट्रीय बाजार में लगातार पीली धातु की मांग घटने और अमेरिका में ट्रंप के राष्ट्रपति चुने जाने के बाद बदली परिस्थितियों में सोने के प्रति रुझान लगातार घटा है। इसके अलावा कॉमेक्स और इंटरनेशल एक्सचेंज पर भी गोल्ड के बजाय क्रूड ऑयल पर दांव लगाया गया है।  जिसकी वजह से तेल की कीमतों में तो बढोत्तरी हो सकती है लेकिन सोने की कीमतें लगातार घटने की संभावना जताई जा रही है। माना जा रहा है ऐसे में जनवरी के पहले पखवाड़े में सोने की कीमतें 26 हजार के आसपास भी पहुंच सकती हैं। 
काला धन उजागर करने के लिए एक जून से शुरू की गई आय घोषणा योजना 2016 में एक तिहाई से भी ज्यादा घोषणा नॉन-फाइलर्स ने की है। सरकार को इस योजना में करीब 71 हजार करोड़ कालेधन की जानकारी हुई है। आयकर विभाग वैसे लोगों को नॉन-फाइलर्स कहता है, जिन्होंने अभी तक एक बार भी आयकर रिटर्न दाखिल नहीं किया है। यही नहीं, इस योजना के तहत शुरूआत में तो बहुत कम लोगों ने इसका लाभ उठाया, लेकिन अंतिम चार दिनों में तो जैसे घोषणा करने वालों का मेला लग गया। आयकर विभाग से जुड़े लोगों का कहना है कि आय घोषणा योजना में काफी संख्या में नॉन-फाइलर्स ने भी घोषणा की है। ऐसे लोग दिल्ली-मुंबई जैसे बड़े महानगरों के तो हैं ही, पश्चिमी उत्तर प्रदेश या हरियाणा-पंजाब के ठेठ गांव के भी रहने वाले हैं। वित्त मंत्रालय के एक अधिकारी से जब इस बारे में पूछा गया तो उन्होंने बताया कि अभी घोषणा के दौरान जमा कराए गए ऑनलाइन और ऑफलाइन कागजात की कंपायलिंग चल रही है। हालांकि आयकर विभाग के सूत्र बताते हैं कि करीब एक तिहाई घोषणा करने वालों ने इससे पहले कभी आयकर रिटर्न का फार्म नहीं भरा। 
सुप्रीम कोर्ट ने एयरसेल मैक्सिस डील पर कड़ा रुख अपनाते हुए कंपनी मालिकों को सख्त आदेश दिया है। कोर्ट ने कहा कि यदि कंट्रोलर और मालिक आनंदा कृष्‍णन कोर्ट में पेश नहीं होते हैं तो दो हफ्ते में एयरसेल के स्‍पैक्‍ट्रम सीज और ट्रांसफर कर दिए जाएं। चीफ जस्‍टिस खेहर की अगुवाई में बेंच ने ये फैसला सुनाया है। जस्‍टिस खेहर ने अपने आदेश में कहा की आनंदा कोर्ट में दो हफ्तों के भीतर पेश हों और बताएं की इतने समन देने के बाद भी वो कोर्ट में हाजिर क्‍यों नहीं हुए। साथ ही कोर्ट ने सख्ती दिखाते हुए कहा कि हम किसी को भी कानून तोड़कर देश की संपदा का इस्तेमाल नहीं करने देंगे। 
रिलायंस जियो 31 मार्च के बाद नया टैरिफ प्लान लांच करने जा रही है, जो कि 30 जून तक वैध रहेगा। इस प्लान के मुताबिक, कॉलिंग के लिए किसी प्रकार का कोई चार्ज नहीं लिया जाएगा। जियो उपभोक्ताओं को केवल नेट का प्रयोग करने के लिए 100 रुपये का शुल्क देना होगा, जो 3 महीने के लिए वैध होगा।
केन्द्रीय वित्त मंत्री अरुण जेटली ने एक बार फिर से कहा है कि काले धन के खुलासे के लिए शुरू की गई आय घोषणा योजना 2016 'आईडीएस' के तहत दी गई जानकारी की पूरी गोपनीयता सुनिश्चित की जाएगी। इसलिए  लोग आगे आएं और अपनी अघोषित आय का खुलासा कर मन की शांति प्राप्त करें। साथ ही उन्होंने कहा कि योजना अवधि में कोई बढ़ोतरी नहीं होगी इसलिए अभी ही इस योजना का लाभ उठायें। मंगलवार को यहां उद्योग जगत के प्रतिनिधियों एवं चार्टर्ड अकाउंटेंट और कंपनी सेक्रेटरी जैसे पेशेवरों से मुलाकात के दौरान जेटली ने घरेलू काले धन की घोषणा के लिए शुरू की गई नई अनुपालन खिड़की के प्रचार-प्रसार के लिए उनसे सहयोग मांगा। बैठक के बाद संवाददाताओं से बातचीत में जेटली ने बताया कि अघोषित आय रखने वालों के लिए यह घोषणा का अंतिम अवसर है। इसका लाभ नहीं उठाने वालों को गंभीर परिणाम भुगतने पड़ेंगे। उन्होंनें बताया कि इस अविध के तहत घोषित जानकारी की गोपनीयता सुनिश्चित की जाएगी और उसे किसी अन्य विभाग से नहीं बांटा जाएगा। वित्त मंत्रालय के आधिकारिक सूत्रों के मुताबिक इस बैठक के दौरान जेटली ने बताया कि इस योजना के बारे में पहले ही फ्रीक्वेंटली आस्क क्वेश्चन के दो सेट निकाले जा चुके हैं और इस बारे में एक ताजा सेट भी जारी किया जाएगा ताकि योजना के बारे में बची खुची आशंका भी मिट जाए। उनका कहना है कि इस मामले में संबंधित व्यक्ति पूरी तरह से निश्चिंत रहें, उन्हें पूरा सहयोग किया जाएगा।
सोशल मीडिया की दिग्गज कंपनी फेसबुक के संस्थापक मार्क जुकरबर्ग को बोर्ड ऑफ डायरेक्टर पद से हटाने के लिए कुछ शेयरहोल्डर्स की तरफ से दवाब बनाया जा रहा है। वेन्चरबीट रिपोर्ट के अनुसार, 2012 से जुकरबर्ग बतौर अध्यक्ष काम कर रहे हैं। उनको हटाने के लिए एक प्रस्ताव लाया गया है। इस प्रस्ताव का मकसद  एक स्वतंत्र अध्यक्ष का चुनाव करना है, जो कंपनी के व्यवसायिक हितों के साथ-साथ शेयरधारको के हितों का भी बेहतर तरीके से ख्याल रख सके। रिपोर्ट के अनुसार यह विचार, शेयरहोल्डर के वाचडॉग ग्रुप (SumOfUs) द्वारा लाया गया। समऑफअस एक ऑनलाइन ग्रुप है जो बड़ी कंपनियों के विभिन्न मामलों पर काम करती है साथ ही उन मामलों पर जवाबदेही भी तय करती है। इन मामलों में कर्मचारियों के अधिकार, भेद-भाव, भ्रष्टाचार, साथ-साथ अन्य कामों पर यह ऑनलाइन ग्रुप नजर रखता है। प्रस्ताव में इंटेल के पूर्व अध्यक्ष एंड्रयू ग्रोव ने कहा कि क्या जुकरबर्ग कंपनी के सीईओ हैं या कर्मचारियों के सीईओ हैं? यदि वह एक कर्मचारी हैं तो उनको एक बॉस की जरूरत है और बॉस बोर्ड है। चेयरमैन बोर्ड चलाता है। सीईओ अपने खुद का बॉस कैसे हो सकता है? "
पिछले शुक्रवार को दिलवाले और बाजीराव मस्तानी फिल्में एक साथ रिलीज हुईं। रिलीज होने के बाद दिलवाले को अधिक लोग पसंद कर रहे थे और बाजीराव मस्तानी को काफी कम। दिलवाले ने पहले दिन 20.09 करोड़ रुपए कमाए और बाजीराव मस्तानी ने महज 12.80 करोड़ रुपए। रिलीज के बाद हर बीतते दिन के साथ दिलवाले पिछड़ती दिखी और बाजीराव मस्तानी बाजी मारती जा रही है। पिछले 6 दिनों में जहां बाजीराव मस्तानी ने करीब 75.92 करोड़ रुपए कमा लिए हैं वहीं दिलवाले की कमाई 93.1 करोड़ रुपए है। भले ही दिलवाले की कमाई बाजीराव मस्तानी से अधिक है, लेकिन पहले दिन की कमाई के मुकबाले बाजीराव मस्तानी की कमाई बढ़ी है, जबकि दिलवाले की घटी है। देखिए किस दिन कितनी कमाई की है इन फिल्मों में। आगे की स्लाइड में जानें शेयर बाजार में कैसा प्रदर्शन कर रही हैं ये फिल्में-
मूडीज देश के 15 बैंकों की रेटिंग करती है। ये 15 बैंक देश की बैंकिंग प्रणाली की कुल संपत्ति में करीब 70 फीसदी योगदान करते हैं। इनमें से 11 बैंकों का रेटिंग परिदृश्य एजेंसी ने सकारात्मक रखा है। इससे पता चलता है कि सॉवरेन रेटिंग पर वैश्विक रेटिंग ऐजेंसी का परिदृश्य सकारात्मक है और बैकों को जरूरत पड़ने पर सरकार की ओर से अत्यधिक सहयोग मिल सकती है। मूडीज ने सरकारी बैंकों के बारे में कहा कि उनकी पूंजी का स्तर उनकी साख का एक प्रमुख कमजोर पक्ष है और सरकार ने इन बैंकों में जितनी पूंजी के निवेश की घोषणा की है, वह इन बैंकों के पूंजीकरण जरूरत के मुकाबले कम है। पूंजी की इस कमी से निपटने का हालांकि एक तरीका यह हो सकता है कि अगले तीन साल तक बैंकों द्वारा दिए जाने वाले ऋण की विकास दर घटाकर एकल अंकों में रखी जाए। मूडीज ने साथ ही कहा कि फंडिंग और तरलता प्रणाली बैंकिंग सेक्टर का उज्जवल पक्ष है और परिदृश्य अवधि में ऋण के धीमे विकास के मूडीज के अनुमान का इसे संबल मिलता रहेगा।
ऑनलाइन रिटेल स्टोर ईबे ने भारतीय ग्राहकों के लिए अपनी ब्लैक फ्राइडे सेल की पेशकश की है। ग्लोबल स्तर पर ब्लैक फ्राइडे 27 नवंबर को मनाया जाएगा, ईबे ने भारतीय ग्राहकों के लिए इस सेल ऑफर के तहत भारी छूट की पेशकश 20 नवंबर से ही शुरू कर दी है। 30 नवंबर तक चलने वाले इस ऑफर के तहत ग्राहकों को लाइफ स्टाइल उत्पादों पर 50 फीसदी और इलेक्ट्रॉनिक आइटमों पर 45 फीसदी की छूट दी जाएगी। इसके साथ ही ईबे ने अपनी ग्लोबल ई बाई पेशकश के तहत खरीदारी करने वाले भारतीय ग्राहकों को पूरे देश में उत्पादों की मुफ्त आपूर्ति (फ्री शिपिंग) की सुविधा देने की भी घोषणा की है।
डिफॉल्ट के बढ़ते मामलों के मद्देनजर आयकर विभाग ने सख्त कदम उठाने का निर्णय किया है। आयकर विभाग ने अपने अधिकारियों से आरोपी की गिरफ्तारी, हिरासत में लेने और अटैच की गई संपत्ति की नीलामी के लिए विरले प्रावधान बिना किसी हिचकिचाहट के लागू करने को कहा है। आयकर विभाग ने अपने अधिकारियों से अबतक इस्तेमाल न  किए गए सेक्शन 276सी (2) को  डिफॉल्टर्स के खिलाफ इस्तेमाल करने को कहा है। इस सेक्‍शन के तहत जुर्माने के अलावा सह श्रम तीन माह से तीन साल तक कारावास का प्रावधान है। आयकर विभाग के पास इन अधिकारों का इस्तेमाल करने के लिए नामित अधिकारी होता है जिसे आयकर विभाग में टैक्स रिकवरी ऑफीसर (टीआरओ) कहा जाता है। मौजूदा वित्त वर्ष के लिए रणनीति पत्र में सेंट्रल बोर्ड ऑफ डायरेक्ट टैक्सेज की ओर से कहा गया है कि अधिक इंफ्रास्ट्रक्चर और कर्मचारी मुहैया करा कर टीआरओ के तंत्र को मजबूत किया जाना चाहिए। टीआरओ की क्षमता बढ़ाने के लिए उसे उसके काम के लिए और प्रशिक्षित किया जाना चाहिए। 
त्योहारों के मौसम में कर्ज पर ब्याज दर कम करके रिजर्व बैंक ने उपभोक्ताओं को बड़ा तोहफा दिया है। रिजर्व बैंक ने रेपो रेट में एक चौथाई फीसदी कटौती कर अब इसे छह साल के सबसे निचले स्तर 6.25 प्रतिशत पर ला दिया है यानी बैंकों को अब इसी दर पर रिजर्व बैंक से कर्ज मिल जाएगा। नए गवर्नर उर्जित पटेल की अध्यक्षता में मौद्रिक नीति की पहली समीक्षा में हालांकि नकद आरक्षित अनुपात (सीआरआर) को अपरिवर्तित रखा है जबकि रिवर्स रेपो भी अब घटकर 5.75 प्रतिशत पर आ गई है।  उल्लेखनीय है कि इस बार नीतिगत दरों की समीक्षा के लिए एक छह सदस्यीय मौद्रिक नीति कमेटी (एमपीसी) बना दी गई है, जिसने मंगलवार को यह फैसला किया। पहले यह फैसला अकेले गवर्नर लेते थे। बताया जाता है कि इस बार की समीक्षा में एमपीसी के सभी छह सदस्यों ने एक सुर में दरों के कटौती के पक्ष में अपना मत दिया। सरकार ने आरबीआई के इस फैसले का स्वागत करते हुए कहा कि इससे बाजार में तरलता आएगी और 8 प्रतिशत विकास दर (जीडीपी) का लक्ष्य पाने में मदद मिलेगी। नवंबर 2010 में भी रेपो दर 6.25 प्रतिशत ही थी लेकिन अक्तूबर 2011 में यह 8.5 प्रतिशत पर पहुंच गई। रिजर्व बैंक के गवर्नर उर्जित पटेल ने कहा कि कमजोर वैश्विक मांग की वजह से कारोबार घट रहा है। इसलिए ऐसा संभव है कि अंतरराष्ट्रीय मुद्रा कोष वैश्विक विकास की दर को और नीचे कर दे। यही नहीं, अमेरिका में राष्ट्रपति चुनाव के परिणाम से भी इस पर असर पड़ेगा। इसी आलोक में यह फैसला किया गया है। वर्ष 2016-17 की चौथी मौद्रिक नीति समीक्षा में पटेल ने कहा, ‘इस कटौती का इससे पहले सरकार की ओर से छोटी बचत दरों में कमी के उठाए गए कदमों का फायदा ग्राहकों को मिलेगा। बैंक इससे ग्राहकों को कर्ज देने के लिए प्रोत्साहित होंगे।
नौकरी जाने पर लोगों को सबसे ज्यादा चिंता अगर किसी की सताती है तो वो है ईएमआई की। अच्छी नौकरी के चलते हम अक्सर कार, घर ईएमआई पर खरीद लेते हैं, लेकिन दुर्भाग्यवश नौकरी छूट जाने पर ईएमआई की चिंता सताने लगती है। लेकिन अब इमरजेंसी में इस तरह की कोई समस्या नहीं सताएगी। ऐसे बहुत से प्रोडक्ट्स बाजार में हैं जो नौकरी न रहने पर भी आपकी कार, घर की ईएमआई कवर कर सकते हैं। नौकरी जाने पर अनएंप्लॉयमेंट कवर आपकी मुश्किलों को कम कर सकता है। उदाहरण के लिए, यदि आपकी कंपनी बंद हो गई या उसके नियमों में बदलाव के कारण आपकी नौकरी चली जाती है तो, बीमा कंपनी 3 माह तक की आपकी ईएमआई का भुगतान करेगी। आपको बता दें कि ईएमआई प्रोटेक्शन कवर का फायादा पॉलिसी लेने के 90 दिन के बाद ही ले सकते हैं। इस पॉलिसी के तहत नौकरी जाने के 30 दिन के अंदर ही क्लेम कर सकते हैं। अगर इस बीच आपको नौकरी मिल जाती है तो आप क्लेम नहीं कर सकेंगे। 
अलीगढ़ में महानगर के शंकर विहार इलाके के एक फाइनेंस कंपनी में सेवारत युवक को ऑनलाइन कंपनी से आईफोन-6 मंगाना महंगा साबित हुआ। जब डिलीवर हुई तो उसमें पत्थर निकला। जिसे देख युवक के पैरों तले जमीन खिसक गई। अब युवक कुरियर कंपनी व ऑनलाइन शॉपिंग कंपनी से शिकायत करता फिर रहा है। क्वार्सी शंकर विहार निवासी योगेश शर्मा के अनुसार उसने 14 अक्तूबर को एक ऑनलाइन शॉपिंग कंपनी से आईफोन-6 नगद 46 हजार में खरीदा और भुगतान भी ऑनलाइन कर दिया।
नए साल में महंगाई दर में गिरावट का रुख जारी रह सकता है। नोटबंदी की वजह से नकदी की किल्लत से किसान कम कीमत पर सब्जी बेचने को मजबूर हैं। वहीं नोटबंदी के बाद से खाने-पीने से लेकर हर प्रकार की वस्तुओं की मांग में कमी आई है जो आने वाले महीनों में भी जारी रह सकती है। ऐसे में वस्तुओं की थोक व खुदरा दोनों ही कीमतों में गिरावट का रुख रह सकता है। गत 8 नवंबर को नोटबंदी के फैसले के बाद नवंबर माह की थोक व खुदरा दोनों ही महंगाई दरों में नरमी का रुख रहा। हालांकि नोटबंदी से वस्तुओं का निर्यात प्रभावित हो सकता है। फेडरेशन ऑफ इंडियन एक्सपोर्ट आर्गेनाइजेशंस (फियो) के मुताबिक नवंबर में वस्तुओं के निर्यात में 2 फीसदी की गिरावट रही, लेकिन नए साल में निर्यात पर विपरीत असर दिख सकता है। गत 8 नवंबर के बाद से निर्यातक एक सप्ताह में अधिकतम 50 हजार रुपये की निकासी कर सकते हैं। इस वजह से उनका कामकाज प्रभावित हो रहा है। वैश्विक बाजार में वस्तुओं की मांग में सुस्ती से भी निर्यात प्रभावित रह सकता है, लेकिन सरकार की तरफ से निर्यातकों की प्रतिस्पर्धा क्षमता में बढ़ोतरी के लिए विशेष सहायता देने पर निर्यात पर सकारात्मक प्रभाव देखने को मिल सकता है। औद्योगिक उत्पादन व मैन्यूफैक्चरिंग में नए साल के पहले कुछ महीनों में बढ़ोतरी की संभावना नहीं दिख रही है। पिछले दो महीनों में रिटेल की बिक्री में कमी आई है। रियल एस्टेट जैसे रोजगारपरक क्षेत्र में काम कम होने से रोजगार में कटौती शुरू हो गई है जिससे मांग प्रभावित होना तय है और इसका असर औद्योगिक उत्पादन भी दिखेगा। मैन्यूफैक्चरिंग में पहले से ही गिरावट चल रही है। पिछले तीन महीनों में औद्योगिक उत्पादन कभी सकारात्मक तो कभी नकारात्मक क्षेत्र में दिखा। सरकार की तरफ से इंफ्रास्ट्र्क्चर में भारी निवेश के बाद औद्योगिक उत्पादन में तेजी आ सकती है।
कर्मचारी भविष्य निधि संगठन (ईपीएफओ) की योजना 2030 तक देश के सभी कामगारों को पीएफ और जीवन बीमा के दायरे में लाने की है। ईपीएफओ ने एक बयान जारी कर कहा कि उसने विजन डॉक्यूमेंट में तय किया है कि पीएफ, पेंशन और जीवन बीमा के रूप में सभी कामगारों के लिए सामाजिक सुरक्षा अनिवार्य कर दी जाएगी। इस विजन डॉक्यूमेंट में ईपीएफओ के सभी तरह के लाभ की सेवा ऑनलाइन मुहैया कराने की भी बात कही गई है। केंद्रीय भविष्य निधि आयुक्त वीपी जॉय ने ईपीएफ अधिकारियों के संघ और ईपीएफ स्टाफ फेडरेशन की सोमवार को एक बैठक बुलाकर विजन 2030 के बारे में चर्चा की। बैठक में इस लक्ष्य को हासिल करने के लिए संगठन में किए जाने वाले बदलाव को लेकर भी चर्चा की गई।
आयकर विभाग ने टाटा ट्रस्ट को कर छूट के दुरुपयोग के मामले में समन भेजा है। विभाग का कहना है कि टाटा ट्रस्ट को यह छूट धर्मार्थ कार्यों के लिए दी गई थी। मीडिया संगठन की वेबसाइट पर इस तरह की खबरें चल रही हैं कि आयकर विभाग ने नियंत्रक एवं महालेखा परीक्षक (कैग) की रिपोर्ट के आधार पर यह समन भेजा है। सीएजी की यह टिपोर्ट 2013 में आई थी जिसमें कहा गया था कि टाटा के ट्रस्ट धर्मार्थ कार्य करने के बजाय भारी मुनाफा कमा रहे हैं। आयकर विभाग ने ट्रस्ट से पूरा हिसाब-किताब बताने को कहा है।
ऑनलाइन शॉपिंग करना यूके के एक व्यक्ति को बुहत भारी पड़ गया है। द मिरर में छपी खबर के मुताबिक पॉल बैरिंगटन नाम के इस व्यक्ति ने ईबे से बिडिंग (बोली लगाना) के जरिए 300 पाउंड (करीब 28,300 रुपए) में एक एप्पल का मैकबुक लैपटॉप खरीदा, जिसकी बाजार में कीमत करीब 1500 पाउंड (करीब डेढ़ लाख रुपए) है। इसे खरीदने के लिए पॉल ने अपनी कई प्रिय चीजें भी बेचीं। वह इस मैकबुक को खरीदने के बाद अपना करियर एक वेडिंग डीजे के रूप में शुरू करना चाहते थे, लेकिन जैसे ही उन्हें ईबे की तरफ से डिलिवरी हुई तो उनके पैरों तले माने जमीन ही खिसक गई। जैसे ही उन्होंने बॉक्स खोला तो उन्होंने देखा कि उसमें कोई मैकबुक नहीं है, बल्कि मैकबुक की एक तस्वीर भेजी गई है। (फोटो- साभार: दि मिरर)
जाली नोट रखना अवैध है, अगर किसी एटीएम से कोई नकली नोट निकल आता है तो और भी मुसीबत बढ़ जाती है। अनजाने में किसी दुकान पर कुछ खरीदने चले जाओ और वो दुकानदार उस नकली नोट को पहचान ले तो पुलिस तक का केस हो जाता है। कई बार एटीएम से कटे-फटे नोट भी निकल आते हैं। आज हम आपको बता रहे हैं वो तरीके, जिनसे आप नकली नोट की समस्या से बच सकते हैं।  अगर एटीएम से कैश निकालते समय कोई नोट नकली निकल आता है तो तुरंत एटीएम में मौजूद गॉर्ड से इसके बारे में शिकायत करें। हर एटीएम में गार्ड के पास एक रजिस्टर होता है, जिस पर आप को नोट का नंबर, ट्रांजेक्शन आईडी नंबर, तारीख और समय लिखकर साइन करने होते हैं। उस रजिस्टर पर गार्ड को भी साइन करने होते हैं। आप अपनी शिकायत का स्नैपशॉट अर्थात उस रजिस्टर से जिस पर शिकायत लिखी हो उस का फोटो अपनी मोबाइल से खींच लें। और एटीएम से संबंधित बैंक में जाकर शाखा प्रबंधक को दिखाएं। रिजर्व बैंक ऑफ इंडिया की गाइडलाइंस के मुताबिक हर बैंक में नकली नोट की जांच के लिए स्कैनर लगाना जरूरी है।
आर्थिक और राजनीतिक अनिश्चितता के बीच वैश्विक विलय और अधिग्रहण सौदों में इस साल पिछले साल के मुकाबले कमी आने का अनुमान है। यह बात एक रिपोर्ट में कही गई। रिपोर्ट के मुताबिक इस साल दुनियाभर में 2,500 अरब डॉलर के विलय और अधिग्रहण सौदे हो सकते हैं, जबकि 2016 में दुनियाभर में 2,800 अरब डॉलर के विलय और अधिग्रहण सौदे हुए थे।
भारतीय रिजर्व बैंक गवर्नर रघुराम राजन ने कहा कि वह बैंकों की बैलेंस शीट की सफाई के अधूरे काम को पूरा करने के लिए रुकना चाहते थे। लेकिन सरकार से समझौता नहीं हो सका। एक टीवी चैनल को दिए इंटरव्यू में राजन ने कहा कि मैं रुकना चाहता था, लेकिन ऐसा नहीं हो पाया। राजन ने कहा मैं अधूरे कामों को निपटाने के लिए रुकना चाहता था, लेकिन सरकार के साथ दूसरे टर्म के लिए सही समझौता हो नहीं सका। उन्होंने यह भी कहा कि मेरा टर्म पूरा हो चुका था, इसलिए मुझे एक नया टर्म चाहिए था।
रिजर्व बैंक के गवर्नर रघुराम राजन ने दूसरे कार्यकाल को लेकर अटकलों के बीच रेपो रेट बिना बदलाव के 6.50 फीसदी और रिवर्स रेपो रेट 6 फीसदी बरकरार रहने की घोषणा की। रिजर्व बैंक ऑफ इंडिया की मौद्रिक नीति की समीक्षा पेश करते हुए वे पत्रकारों से मुखातिब हुए तब उनसे दूसरे कार्यकाल के बारे में सवाल पूछा गया तो उन्होंने चुटकी लेते हुए कहा, 'इस बारे में मेरी ओर से कुछ भी कहना बहुत क्रूर होगा क्योंकि उससे वह मजा किरकिरा हो जाएगा जोकि मीडिया इन दिनों ले रहा है।' गौरतलब है कि राजन का कार्यकाल सितंबर में समाप्त हो रहा है। आज राजन ने मौद्रिक नीति की समीक्षा पेश करते हुए ब्याज दरों में कोई बदलाव नहीं किया। रेपो रेट बिना बदलाव के 6.50 फीसदी और रिवर्स रेपो रेट 6 फीसदी बरकरार रहेगी। कुछ दिन पूर्व समाचार पत्रों में ऐसी खबर चली थी कि 53 वर्षीय आरबीआई गवर्नर ने प्रधानमंत्री नरेंद्र मोदी को पत्र लिखकर उनका कार्यकाल न बढ़ाने की इच्छा जाहिर की है और वह अब आरबीआई में न रहकर वापस अमेरिका जाना चाहते हैं। लेकिन समाचार एजेंसी रॉयटर्स के अनुसार सरकारी सूत्र बताते हैं कि सरकार, राजन को दूसरे कार्यकाल में रखने के मूड में है क्योंकि शिकागो यूनिवर्सिटी में प्रोफेसर रहे राजन महंगाई पर काबू पाने और बैंकों में एनपीए को कुछ हद तक कम करने के कारण विदेशी निवेशकों के बीच काफी पोपुलर हैं। इसी बीच राजन ने देश में ब्‍याज दर को लेकर कई सत्‍ताधारी नेताओं से बेरूखी भी सही है। अब राजन के कार्यकाल का फैसला प्रधानमंत्री नरेंद्र मोदी के ऊपर है और जानकार बताते हैं कि उन्होंने राजन को लेकर अपना पक्ष जाहिर नहीं किया है।
प्रवर्तन निदेशालय ने टाटा समूह के हटाये गये अध्यक्ष साइरस मिस्त्री के आरोप के आधार पर एयर एशिया एयरलाइंस के खिलाफ 22 करोड़ रुपये के फर्जीवाड़े का मामला दर्ज किया है। ईडी ने विदेशी मुद्रा विनिमय प्रबंधन अधिनियम (फेमा) के तहत इस मामले की जांच के लिए एयरलाइंस के अधिकारियों समेत कई अन्य को नोटिस जारी कर संबंधित कागजात जमा करने तथा अगले सप्ताह पक्ष रखने का नोटिस भेजा है। इन 22 करोड़ रुपये में सिंगापुर की एक कंपनी को 12 करोड़ रुपये का विशिष्ट भुगतान करने की भी जांच की जाएगी। ईडी ने कहा कि वह पहले मिस्त्री के द्वारा दावा किये गये आंतरिक जांच के निष्कर्षों और कागजातों को देखेगी। मिस्त्री ने एयर एशिया के साथ टाटा समूह के संयुक्त उपक्रम पर नैतिक चिंता जताते हुए अक्टूबर में दावा किया था कि एक आंतरिक जांच में 22 करोड़ रुपये के फर्जी लेनदेन की बात निकल कर सामने आयी थी। मिस्त्री ने आरोप लगाया था कि टाटा समूह ने अंतरिम अध्यक्ष रतन टाटा की उड्डयन क्षेत्र में निजी दिलचस्पी के कारण शुरुआती प्रतिबद्धता से कई गुणा अधिक पूंजी लगाने की स्वीकृति दी थी।
देश के सर्राफा बाजारों में नोटबंदी के बाद से भय का माहौल है और बिक्री नाममात्र की रह गई है। वहीं अमेरिका के नए राष्ट्रपति डोनाल्ड ट्रंप की तरफ से इंफ्रास्ट्रक्चर क्षेत्र में अधिक निवेश करने, अमेरिकी फेडरल की तरफ से ब्याज दरों में बढ़ोतरी व भारत में सोने की मांग में हो रही गिरावट को देखते हुए सोने के भाव आगामी फरवरी-मार्च तक 25,000 रुपये प्रति 10 ग्राम के स्तर पर आने का अनुमान है। कारोबारी कहते हैं कि अमेरिका की नई नीतियों की वजह से सोने को छोड़ अन्य सभी धातुओं के दाम में बढ़ोतरी शुरू हो गई है। गौरतलब चीन के बाद भारत सोने की खपत करने वाला दूसरा सबसे बड़ा देश है।
अमेरिका की बहुराष्ट्रीय आईटी कंपनी कॉग्निजेंट इस बात की जांच कर रही है जिसमें उसके भारतीय ऑपरेशन ने  40 करोड़ रुपये की रिश्वत दी गई है। कंपनी की तरफ से इस बात की घोषणा होने के बाद ही इसके शेयर में 13 फीसदी की गिरावट देखने को मिली है।  
अर्थव्यवस्‍था को पटरी पर लाने के दबाव के कारण मोदी सरकार जल्द खर्चों में भारी कटौती कर सकती है। दरअसल नोटबंदी के बाद जनता को राहत देने के लिए सरकार को खजाने में कैश की जरूरत है। इस जरूरत को पूरा करने के लिए स्रोतों के सीमित होने के कारण सरकार को खर्चों में कटौती की जरूरत महसूस हो रही है। सरकार ने आमदनी बढ़ाने के हर विकल्प को तलाशना शुरू कर दिया है। वित्त सचिव अशोक लवासा के बताया कि सरकार मार्च से पहले खर्च के तौर-तरीकों के नियमों में बड़े सुधार करने का जा रही है। खर्च नियंत्रण करने के लिए मॉडर्न मैनेजमेंट के तरीके अपनाए जाएंगे। 
भारतीय स्टेट बैंक ने धनाढ्य वर्ग को लक्ष्य कर एक नई सेवा, एसबीआई एक्सक्लूसिफ शुरू की है। इसके तहत ग्राहकों को संपत्ति प्रबंध और निवेश की सभी सेवाएं मिलेंगी। फिलहाल इस सेवा के लिए कोई शुल्क नहीं रखा गया है, लेकिन बाद में इस पर शुल्क लगाया जा सकता है। स्टेट बैंक की अध्यक्ष, अरुंधति भट्टाचार्य ने इस सेवा की शुरुआत करते हुए बताया कि इसके तहत ग्राहकों को संपत्ति प्रबंध, बीमा, इक्विटी या सरकारी प्रतिभूतियों में निवेश, म्यूचुअल फंड में निवेश आदि से संबंधित सलाह दी जाएगी। जो ग्राहक चाहेंगे कि बैंक उनकी तरफ से निवेश कर दे, तो बैंक ऐसा भी करेगा। उन्होंने बताया कि इस सेवा के लिए इस क्षेत्र के विशेषज्ञ लोगों की अलग टीम बनायी गई है। फिलहाल इसके लिए देश भर में 37 केंद्र खोले गए हैं। इन्हीं केन्द्रों के जरिये देश भर की शाखाओं के ग्राहकों को इस सेवा का लाभ मिलेगा। उल्लेखनीय है कि सार्वजनिक क्षेत्र के बैंकों में यह सेवा देने वाला स्टेट बैंक पहला है।
ई-कॉमर्स कंपनी अमेजन ने 1,114 लोगों के खिलाफ केस दर्ज करवाया है। दरअसल, इन लोगों पर अमेजन के खिलाफ फर्जी रिव्यू लिखने का आरोप लगाया गया है। कंपनी ने यह केस वाशिंगटन के सैटल में दर्ज कराया है। कंपनी का कहना है कि कुछ कंपनियों द्वारा अपने प्रोडक्ट की बिक्री बढ़ाने के लिए लोगों को पैसे देकर उनसे फर्जी रिव्यू लिखवाए गए हैं। कंपनी के अनुसार इन फर्जी रिव्यू के कारण कंपनी की ब्रांड इमेज को काफी नुकसान हो रहा है। इससे पहले अप्रैल में भी अमेजन ने कई सारी वेबसाइट्स पर फर्जी रिव्यू बेचने का आरोप लगाते हुए केस किया था।
पेट्रोल पंप पर पांच सौ रुपये के पुराने नोट के चलन के आखिरी दिन होने के कारण कार में टैंक फुल करने के साथ-साथ टैंपों में ड्रम रखकर भी पेट्रोल व डीजल खरीदने का काम जारी रहा। पेट्रोल पंप पर नोटबंदी के पांच सौ रुपये से पेट्रोल-डीजल व सीएनजी भरवाने का शुक्रवार आखिरी दिन था, इससे सभी पेट्रोल पंप पर टैंक फुल करवाने की मारामारी दिखी। सभी छोटे और बड़े पेट्रोल पंप में गाड़ियों की लंबी कतार देखने को मिली। प्रगति मैदान पेट्रोल पंप पर लोग कार, टैंपो, बस, बाइक, स्कूटर का टैंक फुल करवाने के साथ-साथ फैक्ट्रियों वाले टैंपो में टंकियां रखकर भी पेट्रोल व डीजल भरवाते दिखे। पंप के बाहर गाड़ियों की लंबी कतार के चलते ट्रैफिक जाम की स्थिति भी बन गई थी। दूसरी ओर हफ्ते के अंतिम वर्किंग डे पर शुक्रवार को अपने अकाउंट से कैश निकालने के लिए दिनभर मारामारी रही। बैंकों के बाहर सुबह आठ बजे से ही ज्यादा कैश के लिए टोकन लेने की होड़ लग गई तो एटीएम में सैलरी निकालने के लिए दिनभर लंबी लाइनें लगी रहीं। हालांकि कई बड़े बैंकों के एटीएम में पांच सौ रुपये के नोट मिलने से लोगों ने राहत की सांस ली।   दिल्‍ली के मयूर विहार फेज थ्री में आंध्र बैंक के बाहर सुबह साढ़े 11 बजे करीब 25 से 30 लोगों की लाइन थी। हालांकि इस बैंक में एटीएम का शटर नौ नवंबर से कैश नहीं होने के कारण डाउन है। यहां पर सुबह साढ़े नौ बजे तक जिन्हें टोकन मिल गया था, कैश दिया जा रहा था। अकाउंट से कैश निकालने की लिमिट तो बढ़ा दी गई, लेकिन लोगों को पांच से दस हजार रुपये तक ही दिए जा रहे हैं। वहीं एचडीएफसी बैंक में दोपहर 12 बजे कई लोग नाराज होकर बैंक से निकल रहे थे। लोगों का कहना था कि तीन दिन से कैश निकालने आ रहे हैं, लेकिन मिलता ही नहीं है। हालांकि बैंककर्मियों का कहना था कि कैश कम आ रहा है, ऐसे में जो लोग सुबह नौ बजे तक टोकन ले लेते हैं उन्हें कैश मिल जाता है। हालांकि लाइन में लगे सभी लोगों को टोकन नहीं दे पा रहे हैं। इसी तरह कैनरा बैंक में भी खाताधारक ग्राहक परेशान थे कि जब कैश ही नहीं मिल पा रहा है तो किराया, बच्चों की फीस, बस का किराया कहां से देंगे। 
कोलकाता पुलिस के खुफिया विभाग की एक टीम ने शनिवार को जाने-माने उद्योगपति और रुइया ग्रुप के चेयरमैन पवन रुइया को गिरफ्तार कर लिया है। यह गिरफ्तारी दिल्ली स्थित उनके आवास से हुई। गिरफ्तारी के बाद ट्रांजिट रिमांड पर उनको कोलकाता लाया गया है। पुलिस सूत्रों ने यहां इसकी जानकारी दी। खुफिया विभाग के भरत लाल मीणा ने बताया कि रुइया को लगभग 50 करोड़ की जालसाजी के आरोप में रेलवे की शिकायत के आधार पर गिरफ्तार किया गया है। जेसप और डनलप जैसी कंपनियों के मालिक रुइया के खिलाफ भारतीय दंड संहिता की धाराओं 420, 306 और 409 के तहत आरोप दायर किया गया है। जेसप की दमदम स्थित फैक्टरी से रेलवे का लगभग 50 करोड़ का सामान चोरी हो गया था। यह सामान रेलवे कोच की निर्माण के लिए जेसप को दिया गया था। लेकिन जेसप ने आर्डर के मुताबिक कोचों की सप्लाई नहीं की। उसके बाद रेलवे और पुलिस की एक साझा टीम ने बीते चार नवंबर को फैक्टरी पर छापा मारा था। तब खुलासा हुआ कि लगभग 50 करोड़ कीमत के उपकरण गायब हैं। चोरी और आगजनी की घटनाओं के चलते जेसप कंपनी अक्टूबर से ही विवादों में है। वाममोर्चा सरकार के दौरान वर्ष 2003 में जेसप और 2005 में डनलप के अधिग्रहण के बाद रुइया काफी ताकतवर बनकर उभरे थे। लेकिन ममता बनर्जी सरकार के सत्ता में आने के बाद ही उनके समीकरण गड़बड़ाने लगे थे। वर्ष 2005 में उन्होंने जेसप की फैक्टरी में उत्पादन बंद कर दिया था।
बंद पीएफ खातों में पड़े फंड का इस्तेमाल केंद्र सरकार अब सीनियर सिटिजन वेलफेयर स्कीम के लिए करने की योजना बना रही है। हालांकि, ट्रेड यूनियन इसका विरोध कर रही हैं। मंगलवार को हुई ईपीएफओ के साथ बैठक में से ट्रेड यूनियन के प्रतिनिधि इसके विरोध में बीच में उठकर चले गए थे। सरकार क्लेम नहीं किए गए फंड का इस्तेमाल सीनियर सिटिजन वेलफेयर फंड के लिए करना चाहती है, जबकि ट्रेड यूनियन इसके खिलाफ है। कुछ देर विरोध करने के बाद यूनियन के प्रतिनिधि बैठक में लौटे जब श्रम मंत्री बंडारू दत्तात्रेय ने की घोषणा कि यह फैसला वापस ले लिया गया है। केंद्रीय न्यासी बोर्ड की बैठक की अध्यक्षता कर रहे श्रममंत्री बंडारू दत्तात्रेय ने यह आश्वासन देते हुए उन्हें शांत करने की कोशिश की कि वह इस मामले को संबंधित मंत्रियों और यहां तक कि प्रधानमंत्री नरेंद्र मोदी तक भी ले जाएंगे। सीबीटी ईपीएफओ की निर्णय लेने वाली सर्वोच्च समिति है। 
एसबीआई के पांच सहयोगी बैंकों के कर्मचारियों के एक वर्ग ने शुक्रवार 20 मई को हड़ताल पर जाने की धमकी दी है। यह हड़ताल सहयोगी बैंकों के एसबीआई में प्रस्तावित विलय के विरोध में होगी। इस सप्ताह की शुरुआत में एसबीआई ने पांच सहयोगी बैंकों और नई बनी भारतीय महिला बैंक के एसबीआई में विलय का प्रस्ताव रखा था। इस बीच अखिल भारतीय बैंक अधिकारी संघ (एआईबीओए) ने सरकार से निवेदन किया था कि वह एसबीआई के इस प्रस्ताव को मंजूरी न दे। अखिल भारतीय बैंक कर्मचारी संघ (एआईबीईए) के सभी कामगारों, निदेशकों और कुछ अन्य स्वतंत्र निदेशकों के विरोध के बावजूद इस विलय प्रस्ताव को मंजूरी मिल गई। एसबीआई के पांच सहयोगी बैंक हैं स्टेट बैंक ऑफ हैदराबाद, स्टेट बैंक ऑफ बीकानेर एंड जयपुर, स्टेट बैंक ऑफ पटियाला, स्टेट बैंक ऑफ त्रावनकोर और स्टेट बैंक ऑफ मैसूर। एआईबीईए ने एक बयान में कहा कि उसने पांच सहयोगी बैंकों के अपने सभी सदस्यों को भी 20 मई को हड़ताल के लिए बुलाया है। 
हांगकांग से आए मोबाइल फोन की खेप को कारगो से चोरी कर उसे फ्लिपकार्ट तक पहुंचाने वाले गिरोह का पुलिस ने भंडाफोड़ किया है। आईजीआई थाना पुलिस ने गफ्फार मार्केट और महिपालपुर में दुकान करने वाले पांच दुकानदारों समेत छह को गिरफ्तार किया है। पुलिस ने इनके पास से 209 मोबाइल फोन बरामद कर लिए हैं। एयरपोर्ट के पुलिस उपायुक्त डी के गुप्ता ने बताया कि 11 सितंबर को हरिनगर स्थित एसबीएस लॉजिस्टिक कंपनी के कर्मचारी धनंजय प्रताप ने हांगकांग से मंगवाए गए 600 मोबाइल की चोरी होने की शिकायत की। शिकायत में बताया कि उसे हांगकांग से आने वाले 1500 फोन र्को आईजीआई एयरपोर्ट से लेकर ओखला स्थित एनपीएस टेलकम कंपनी को पहुंचाना था। उसने खेप को कारगो से निकाल कर बाहर रखा और उसे ले जाने के लिए गाड़ी लेने चला गया। इसी बीच किसी ने खेप से 600 मोबाइल चोरी कर लिए। पुलिस ने मोबाइल ट्रैस के साथ-साथ एयरपोर्ट पर लगे सीसीटीवी कैमरे की छानबीन शुरू की। जांच में पुलिस को पता चला कि जिन फोन की चोरी हुई है वह मैसूर, चिकमंगलूर, बंगलूरू, मुंबई, अहमदाबाद, महासमद, हैदराबाद, जालंधर, दिल्ली और चंडीगढ़ में काम कर रहे हैं। पुलिस जब फोन के इस्तेमाल करने वालों के पास पहुंची तो पता चला कि उन लोगों ने इसे फ्लिपकार्ट से खरीदा है और उनके पास इसकी रसीद है।
त्योहारी सीजन के दौरान ग्राहकों के लिए ई-कामर्स कंपनियों की तरफ से महासेल की पेशकश थम नहीं रही है। ई-कॉमर्स कंपनी फ्लिपकार्ट के बाद अब अमेजॉन महासेल लगाने जा रही है। अमेजॉन की यह सेल 26-28 अक्टूबर के बीच रहेगी। 26 अक्टूबर की रात 12 बजे यह सेल शुरू होगी और 28 अक्टूबर की रात 11.59 बजे समाप्त होगी। ई-कॉमर्स कंपनियों द्वारा महासेल के आयोजन से इन दिनों बाजार में डिलिवरी ब्वॉय की भी खासी मांग है। डिलिवरी ब्वॉय की पूर्ति मांग के मुकाबले 30 फीसदी तक कम बताई जा रही है। कंपनियां अपने लॉजिस्टिक में अच्छा निवेश कर रही हैं। अक्टूबर के दूसरे सप्ताह में फ्लिपकार्ट की तरफ से महासेल का आयोजन किया गया था।
कार्पोरेट इंडिया में टाटा के बाद एक और बड़ा विवाद पैदा होता दिख रहा है। दिग्गज आईटी कंपनी इंफोसिस के फाउंडर्स और बोर्ड के बीच तनातनी का मामला सामने आया है। मीडिया रिपोर्ट्स के मुताबिक, इंफोसिस के फाउंडर्स एनआर नारायण मूर्ति, क्रिस गोपालकृष्णन और नंदन निलेकणी ने कंपनी बोर्ड को पिछले महीने चिट्ठी लिखकर इंफोसिस के सीईओ विशाल सिक्का के वेतन भत्तों में हुए इजाफे को लेकर सवाल उठाए हैं। इसके अलावा इंफोसिस के फाउंडर्स ने पूर्व सीएफओ को हटने के वक्त दिए गए पैकेज पर भी सवाल उठाए हैं।   
नए गवर्नर उर्जित पटेल के कार्यकाल में भारतीय रिजर्व बैंक (आरबीआई) से बैंकों के बैलेंस शीट दुरुस्त करने और महंगाई नियंत्रित करने के लिए शुरू की गई नीतिगत बदलाव की प्रक्रिया को संस्थागत रूप देने की उम्मीद है। यह बात वैश्विक रेटिंग एजेंसी फिच ने शुक्रवार को कही। एजेंसी ने साथ ही कहा कि महंगाई दर कम रहने से देश का निवेश माहौल बेहतर होगा और इससे भारत की क्रेडिट रेटिंग पर सकारात्मक असर पड़ेगा।
घरेलू काले धन की घोषणा करने की आय घोषणा योजना (आईडीएस) बुधवार से लागू हो गई है। इसके साथ ही सरकार ने प्रत्यक्ष कर विवाद समाधान योजना 2016 और गूगल टैक्स के नाम से चर्चित शुल्क  समानता (इक्विलाइजेशन) लेवी को भी बुधवार से लागू कर दिया है। केन्द्रीय प्रत्यक्ष कर बोर्ड (सीबीडीटी) का कहना है कि आईडीएस से वैसे लोगों को मन की शांति मिलेगी जिन्होंने अभी तक अपने काले धन की घोषणा नहीं की है। आईडीएस 1 जून 2016 से शुरू होगी और चार महीने तक चलेगी। अधिकारियों का कहना है कि यह एक बार ही मिलने वाला मौका है। संबंधित करदाता इसका लाभ उठाएं और समाज के निर्माण में योगदान करें। इससे समाज में उनकी इज्जत भी बढ़ेगी। योजना के तहत घोषणा करने वालों को घोषित रकम पर महज 30 फीसदी का कर वसूला जाएगा। इसके अलावा कर के रूप में चुकायी गई रकम पर 25 फीसदी का कृषि कल्याण सेस और 25 फीसदी का जुर्माना वसूला जाएगा। यदि घोषित की गई रकम के मुकाबले कुल राशि को जोड़े तो यह 45 फीसदी बैठता है। इसी के साथ प्रत्यक्ष कर विवाद एवं समाधान योजना-2016 भी बुधवार से लागू हो रही है। प्रत्यक्ष कर के क्षेत्र में विभन्न पंचाटों, न्यायालयों आदि में लंबित मुकदमों की संख्या में कमी लाना इसका प्रमुख उद्देश्य है। इस संदर्भ में अधिसूचित प्रासंगिक नियम और फार्म आयकर विभाग की वेबसाइट पर अपलोड कर दिया गया है। वित्त मंत्रालय के मुताबिक प्रत्यक्ष कर विवाद एवं समाधान योजना-2016 को वित्त अधिनियम-2016 के तहत कर बकाया और विशेष कर से संबंधित घोषणा 31 दिसम्बर 2016 या उससे पहले की जा सकती है। वित्त अधिनियम 2016 में शामिल इक्वेलाइजेशन लेवी से संबंधित फार्म भी आयकर विभाग की वेबसाइट पर अपलोड कर दिया गया है। गूगल टैक्स के नाम से प्रसिद्ध इक्वलाइजेशन लेवी के नियम के अनुसार देश के कारोबारियों को विदेशी ऑनलाइन सर्विस प्रोवाइडर जैसे गूगल, याहू, फेसबुक, ट्वीटर को विज्ञापन देने पर छह फीसदी टैक्स देना पड़ेगा। फिलहाल यह टैक्स एक लाख से ऊपर के विज्ञापन पर ही लगेगा और यह लेवी सिर्फ बिजनेस टू बिजनेस (बीटूबी) पर ही लगेगा।
उद्योगपति नुस्ली वाडिया ने टाटा समूह के प्रमुख रतन टाटा, टाटा सन्स और उसके निदेशकों पर 3000 करोड़ रुपये के मानहानि का मुकदमा दायर किया है। वाडिया टाटा समूह की कुछ कंपनियों में स्वतंत्र निदेशक हैं। वाडिया के करीबी सूत्रों के मुताबिक बृहस्पतिवार को बांबे हाईकोर्ट में मुकदमा दाखिल किया गया। हाईकोर्ट की वेबसाइट पर मामले की सुनवाई की कोई तारीख तय नहीं की गई। टाटा समूह की कंपनियों टाटा मोटर्स, टाटा स्टील और टाटा केमिकल्स में स्वतंत्र निदेशक वाडिया को इन कंपनियों के निदेशक मंडल से हटाने के लिए टाटा सन्स ने संबंधित शेयरधारकों के बीच प्रस्ताव पेश किया है। टाटा सन्स ने समूह के चेयरमैन पद से हटाए गए सायरस मिस्त्री और वाडिया को इंडियन होटल्स, टाटा केमिकल्स, टाटा मोटर्स और टाटा स्टील के निदेशक मंडल से हटाने के लिए असाधारण आम बैठक (ईजीएमओ) बुलाई है। टाटा ने वाडिया पर यह भी आरोप लगाया है कि वह इन कंपनियों में कुछ का नियंत्रण हथियाने की कोशिश कर रहे हैं। इससे पहले वाडिया ने अपने खिलाफ लगाए गए कथित गलत, अपमानजनक और निंदात्मक आरोपों को वापस लेने की मांग करते हुए मानहानि का नोटिस भेजा था। टाटा समूह की ओर से इस मामले में अभी तक कोई प्रतिक्रिया नहीं मिली है। बुधवार को टाटा समूह के अल्पमत वाले शेयरधारकों ने वाडिया को हटाने के प्रस्ताव को हाईकोर्ट में चुनौती दी थी। 
स्नैपडील के प्लेटफार्म से अपना कारोबार करने वाले छोटे व मझोले उद्यमियों (एसएमई) को कर्ज लेने के लिए अब बैंकों के धक्के खाने की जरूरत नहीं है। अब वह अपने कारोबार के लिए एक दिन में अपने कर्ज की मंजूरी पा सकते हैं और हाथोंहाथ भुगतान भी ले सकते हैं। यह सुविधा स्नैपडील के ही प्लेटफार्म पर इन एसएमई को उपलब्ध कराई गई है। स्नैपडील पर यह सुविधा बुधवार को शुरू हो गई। आसानी से कर्ज मुहैया कराने के लिए स्नैपडील ने कैपिटल एसिस्ट नामक प्लेटफार्म बनाया है, जिस पर जाकर कर्ज लेने के इच्छुक छोटे व मझोले कारोबारी पूरी जानकारी हासिल कर सकते हैं और कर्ज के लिए आवेदन कर सकते हैं। कर्ज मुहैया कराने के लिए स्नैपडील ने वित्तीय संस्थाओं से करार किया है। स्नैपडील के मुताबिक इन कारोबारियों को कर्ज लेने के लिए स्नैपडील के सेलर पैनल में जाकर आवेदन करना होगा। स्नैपडील के मुताबिक कुछ ही मिनटों में फाइनेंसर से आवेदन को ऑनलाइन मंजूर मिल जाएगी।
भारतीय डाक विभाग में अगले साल से बैंकिंग सेवा शुरु हो जाएगी। केंद्रीय दूरसंचार व सूचना प्रौद्योगिकी मंत्री रविशंकर प्रसाद ने शुक्रवार को यह जानकारी दी। उन्होंने कहा कि अगले साल मार्च (2017) से देश में पोस्टल बैंक की शुरुआत होगी। इसके लिए सैद्धांतिक मंजूरी मिल गई है। जल्द ही यह प्रस्ताव केंद्रीय मंत्रिमंडल के सामने रखा जाएगा। इसके बाद देशभर के डाकघरों में बैंकिंग सुविधाएं शुरु की जाएगी। केंद्र सरकार के दो साल पूरे होने पर मोदी सरकार की उपलब्धियों कि चर्चा करते हुए केंद्रीय मंत्री ने कहा कि पोस्टल बैंक को लेकर देश भर में उत्साह है। इससे नए रोजगार का सृजन होगा। उन्होंने बताया कि देश भर में लगभग 1 लाख 55 हजार डाकघर हैं। सभी डाकघरों के डाकियों को प्रशिक्षित किया जाएगा। उन्हें एक-एक इलेक्ट्रानिक उपकरण दिए जाएंगे। इसके अलावा डाकिया अपने स्मार्ट फोन के जरिए भी लोगों को बैंकिंग सेवाएं दे सकेंगे। उन्होंने कहा कि पोस्टल बैंक सेवा से देश-विदेश के 50 संस्थाएं जुड़ने के लिए तैयार हैं। इसमें वर्ल्ड बैंक, जर्मन बैंक और इंश्योरेंस कंपनियां शामिल हैं। प्रसाद ने बताया कि इसमें 800 करोड़ रुपए का निवेश होगा। जिसमें 400 करोड़ रुपए डाक विभाग लगाएगा। बाकी शेयर पूंजी से जुटाए जाएंगे। उन्होंने कहा कि डाक विभाग में बचत और जमा की कई योजनाएं पहले से चल रही हैं। लेकिन, अगले साल से डाक विभाग अपने ग्राहकों को सभी तरह की बैंकिंग सुविधाएं प्रदान करेगी। बैंकिंग कोर सेवा शुरु होने के बाद सभी डाकघरों में एटीएम मशीन लगाई जाएगी। केंद्रीय मंत्री ने कहा कि साल 2014 में जहां 4 एटीएम थे वहीं अब देशभर में 913 एटीएम मशीन कार्यरत है। केंद्रीय दूरसंचार मंत्री प्रसाद ने कहा कि देश में इलेक्ट्रॉनिक्स का बाजार बहुत ही तेजी से बढ़ रहा है। पहले देश में 10 करोड़ लोगों के पास स्मार्ट फोन थे। लेकिन पिछले दो साल में 26 करोड़ लोगों ने स्मार्ट फोन खरीदा है। इस अनुपात में अगले तीन साल में 50 करोड़ लोगों के पास स्मार्ट फोन  होंगे।
केन्द्रीय वित्त मंत्री अरुण जेटली ने वस्तु एवं सेवा कर (जीएसटी) पर कांग्रेस के रवैये की तीव्र आलोचना करते हुए कहा है कि इस पर बहुत हो गया। अब कांग्रेस के साथ या कांग्रेस के बिना, इसे पारित कराया जाएगा। एक साक्षात्कार में अरुण जेटली ने कहा है कि जीएसटी विधेयक पर कांग्रेस के अलावा हर पार्टी का समर्थन है। सिर्फ कांग्रेस ही इसके विरोध में है। उन्होंने कहा कि इस विधेयक को पारित करवाने के लिए सभी विकल्पों को आजमाया लेकिन वह सफल नहीं हुए। इसलिए अब बहुत हो गया। अब कांग्रेस के साथ या कांग्रेस के बिना, जीएसटी विधेयक पारित कराया जाएगा। जानकारों का कहना है सरकार शायद संसद के अगले सत्र में ही ऐसा कर सकती है। जेटली ने कहा कि पिछले सत्र में सरकार ने 24 विधेयकों को पारित कराया, लेकिन सिर्फ जीएसटी विधेयक पर ही रोड़ा अटका रहा। उन्होंने कहा कि एक तरह से जीएसटी विधेयक पर कांग्रेस का हक बनता है क्योंकि उसी के कार्यकाल में यह तैयार हुआ। उनके दो वित्त मंत्री इससे जुडे़ रहे। इसलिए वह इसे पारित करवाने में सहयोग दे कर श्रेय ले। इसे प्रवर समिति की भी हरी झंडी मिली हुई है। पिछले सत्र के बारे में जेटली ने कहा कि उन्होंने अंतिम क्षण तक जीएसटी विधेयक पर बात करने की कोशिश की। अभी भी वह इसे पारित कराने के लिए कोशिश करेंगे। यदि इस पर आम सहमति नहीं बनती है तो संसदीय प्रक्रिया इसका निदान ढूंढ़ेगी। हालांकि उन्होंने यह स्पष्ट नहीं किया कि संसदीय प्रक्रिया क्या होगी। देश के सबसे बड़े बैंक, एसबीआई के निदेशक मंडल द्वारा उसके 5 सहायक बैंकों और भारतीय महिला बैंक के विलय के बारे में बीते दिन लिए गए फैसले पर जेटली ने कहा है कि यह सरकार की नीति के अनुरूप ही है। सरकार चाहती है कि छोटे-छोटे बैंकों को मिलाकर ग्लोबल साइज इंस्टीट्यूशन बनाया जाए। उन्होंने कहा कि सरकार ने बजट में ही बैंकों को मिलाने के बारे में रोडमैप की घोषणा कर दी थी। उनके विचार से बड़ा प्रश्न यह है कि क्या भारत में सार्वजनिक क्षेत्र में इतने बैंकों की आवश्यकता है? जेटली ने कहा कि अब बड़े ग्लोबल साइज इंस्टीट्यूशन को अस्तित्व में आना चाहिए। हालांकि उन्होंने स्पष्ट किया कि इस प्रक्रिया में विलय होने वाले बैंकों के कर्मचारियों का हित प्रभावित नहीं होगा। यदि इस बारे में सरकार के पास प्रस्ताव आता है तो वह इस पर जरूर ध्यान देंगे और सकारात्मक रूप से ध्यान देंगे।
बढ़ती स्पर्धा को ध्यान में रखते हुए लो बजट एयरलाइंस एयर एशिया ग्राहकों के लिए शानदार ऑफर लेकर आयी है। मात्र 407 रुपए देकर आप हवाई सैर का आनंद उठा सकेंगे। ‘2017 अर्ली बर्ड सेल’ नाम के इस ऑफर में यह सुविधा दी गई है। इसके अलावा चुनिंदा विदेशी रूटों पर भी कंपनी की तरफ से किराये में भारी छूट दी जा रही है। गौरतलब है कि ये ऑफर सिर्फ वनवे फ्लाइट्स पर ही लागू होगा। ऑफर के तहत गोवा से हैदराबाद या बेंगलुरु का किराया सिर्फ 877 रुपये है और इंफाल से गुवाहाटी का किराया सबसे कम यानी 407 रुपये है। इसके अलावा पुणे से बेंगलुरु, बेंगलुरु से हैदराबाद, कोच्चि से बेंगलुरु जैसे छोटे रूटों पर किराया काफी सस्ता है। ऑफर का लाभ लेने के लिए आपको 16 जनवरी से 22 जनवरी के बीच टिकट बुक कराना होगा और टिकटें मई 2017 से 6 फरवरी 2018 के बीच के सफर के लिए बुक करानी होंगी। वहीं कुछ चुनिंदा विदेशी फ्लाइट्स पर भी छूट दी जा रही है। कंपनी द्वारा जारी बयान के मुताबिक मलेशिया के कुआलालम्पुर और थाईलैंड के बैंकॉक में एक तरफ की यात्रा का किराया सिर्फ 999 रुपये है। इस रूट के लिए 16 जनवरी से लेकर 31 जुलाई 2017 तक की टिकट बुकिंग की जा सकती है।
वित्त मंत्री अरुण जेटली ने कहा है कि जल्द ही बैंक डिपॉजिट और उस पर ज्यादा ब्याज के दिन लदने वाले हैं। वह स्टेट के नए शा‌हाकार 'एसबीआई एक्सक्लूसिफ' के लॉन्च पर पहुंचे थे। वित्त मंत्री अरुण जेटली ने कहा कि निवेश के लिए बैंक डिपॉजिट का विकल्प अब पुराना हो चला है। भारत की अर्थव्यवस्‍था बदल रही है और लोग बेहतर रिटर्न के लिए दूसरी जगहों पर निवेश कर रहे हैं। दुनिया के अन्य देशों में भी ऐसा ही हो रहा है। वित्त मंत्री ने बैंकों को नसीहत भी दी और कहा कि आने वाले वक्त के हिसाब से इन्वेस्टमेंट दस्तावेज तैयार करें। साथ ही उन्होने बैंकों को रिटायरमेंट के लिए नए विकल्प निकालने को भी कहा है। 
छह महीने के अंदर सातवीं बार रसोई गैस का दाम बढ़ाते हुए सब्सिडी वाले एलपीजी के प्रति सिलेंडर पर 2.07 रुपये की वृद्धि की गई है। वहीं विमान ईंधन (एटीएफ) मूल्य में दो बार वृद्धि के बाद इस बार 3.7 प्रतिशत की कटौती की गई है। दिल्ली में जेट ईंधन का मूल्य प्रति किलोलीटर (केएल) 1,881 रुपये यानी 3.7 प्रतिशत घटकर अब 48 हजार 379 रुपये 63 पैसे प्रति केएल हो गया है। पिछली बार इसकी कीमत 7.3 प्रतिशत बढ़ाई गई थी। इसी तरह सब्सिडी वाले एलपीजी सिलेंडर की कीमत अब दिल्ली 432.71 रुपये हो जाएगी जबकि पहले इसकी कीमत 430.64 रुपये थी। 
दिल्ली में हर वर्ष की तरह इस बार भी इंडिया इंटरनेशनल ट्रेड फेयर का आयोजन हो रहा है।लेकिन इस बार यहां कुछ अलग हुआ है। जिसे जानना जरूरी है। दरअसल नोटबंदी से जहां देश के लोग परेशान हैं और घंटों कतार में लगकर बैंक, एटीएम से जरूरत के लिए पैसा निकाल रहे हैं। इसी के चलते ट्रेड फेयर से भी लोग नदारद हैं। कम लोगों के आने के कारण ट्रेड फेयर आयोजकों को 36 वर्षों में पहली बार टिकट के दाम घटाने पड़े हैं।  आज से मेला आम लोगों के लिए खोल दिया गया है। शनिवार को मेले के पांच दिन पूरे हो जाएंगे। शुरू के पांच दिन व्यापारी दर्शकों के लिए रखे गए थे। इन पांच दिनों में मेले में दर्शकों की काफी कम संख्या को देखते हुए टिकटों की दरें घटाने का फैसला लिया गया है। 
केंद्र की मोदी सरकार ने आजादी के बाद भारत के सबसे बड़े कर सुधार की दिशा में बुधवार को मील का पत्थर हासिल कर लिया। सरकार और विपक्ष के बीच बनी सहमति के बाद राज्यसभा ने बुधवार को करीब 7 घंटे की मैराथन और बेहतरीन चर्चा के बाद वस्तु एवं सेवा कर (जीएसटी) बिल को सर्वसम्मति से हरी झंडी दे दी।
जल्द ही कर्मचारी भविष्य निधि संगठन (ईपीएफओ) की तरफ से अगले तीन महीने में एक खास सुविधा शुरू की जाने वाली है, जिसके तहत आपको पीएफ का पैसा निकालने के लिए किसी के चक्कर नहीं काटने होंगे। इस नए सुविधा के तहत पीएफ का पैसा सीधे आपके अकाउंट में ऑनलाइन ट्रांसफर कर दिया जाएगा। अभी तक अपना पीएफ का पैसा निकालने के लिए फॉर्म भरकर या तो कंपनी में या फिर ईपीएफओ के ऑफिस में जमा करना होता है। श्रम मंत्रालय के एक वरिष्ठ अधिकारी के मुताबिक 24 जुलाई को ईपीएफओ में श्रमिकों की ओर से ट्रस्टियों की बैठक बुलाई गई है, जिसमें इस सुविधा को शुरू करने से जुड़े मुद्दों पर विचार विमर्श किया जाएगा।
वित्त मंत्री अरुण जेटली का कहना है कि विपक्षी दल कांग्रेस समेत सभी दल वस्तु एवं सेवा कर -जीएसटी- के पक्ष में हैं। उनके मुताबिक जीएसटी का मूल विचार कांग्रेस का ही है, इसलिए उसे ही इसे आगे बढ़ाना चाहिए। जेटली ने यहां सोमवार को संवाददाताओं से बातचीत में बताया कि जीएसटी पर कांग्रेस के साथ बातचीत जारी है। कांग्रेस सहित सभी राजनीतिक दल जीएसटी के हक में हैं। कायदे से कांग्रेस को इसे आगे बढ़ाना चाहिए, क्योंकि इस बारे में  मूल विचार उन्हीं का था। सब इसके साथ हैं, बस छोटे-छोटे मतभेद हैं, जिन पर बात हो सकती है। क्षेत्रीय दलों का इसमें हित है, इसलिए उन्हें नहीं लगता कि कांग्रेस इसके खिलाफ जा सकती है। उन्होंने कहा कि उन्होंने सभी राज्यों के मुख्यमंत्रियों से बातचीत की है। इनमें कांग्रेस शासित राज्यों के मुख्यमंत्री भी शामिल हैं। सभी जीएसटी को पारित करने के पक्ष में हैं। जहां तक क्षेत्रीय पार्टियों का सवाल है, तो अन्नाद्रमुक के मिश्रित रूख को छोड़ दिया जाए तो अन्य क्षेत्रीय पार्टियां इसके पक्ष में हैं। विपक्ष के साथ रिश्तों को लेकर जेटली ने कहा कि सत्ता और विपक्ष के बीच टकराव कोई नई बात नहीं है। ऐसा पहले भी होता रहा है। जनता के हितों को ध्यान में रखते हुए विपक्ष को भी काम करना चाहिए। उन्होंने कहा कि संयुक्त प्रगतिशील गठबंधन सरकार के 10 साल के शासनकाल में जिस अर्थव्यवस्था को पॉलिसी पैरालिसिस का शिकार बताया जाता था, उसे अब फास्टेस्ट ग्रोइंग इकोनोमी कहा जा रहा है। 
दो माह से जारी टाटा समूह में कुर्सी की लड़ाई से सायरस मिस्त्री ने एक बात साफ कर दी है कि गुड गवर्नेंस और रेपुटेशन कंपनी के लिए कितना महत्व रखती है। सायरस ने टाटा ग्रुप की सभी कंपनियों के बोर्ड से इस्तीफा दे दिया है, लेकिन इससे कंपनी की साख पर अच्छा खासा असर पड़ा है। रतन टाटा और सायरस मिस्ट्री के बीच जारी वाकयुद्ध ये दर्शाता है कि कंपनी गवर्नेंस में सुधार की जरूरत है। खासकर टाटा ग्रुप की अनलिस्टेड कंपनियों और उसको चलाने वाले ट्रस्ट में। पिछले दिनों एक तिहाई शेयरहोल्डर्स ने वोट देकर सायरस को बोर्ड से हटाने पर मुहर लगायी थी। इस घटनाक्रम में टाटा की सभी लिस्टेड कंपनियों की कुल वैल्यू में करीब 10 बिलियन डॉलर की कमी देखी गई। बाजार में लिस्टेड कंपनियों की बात की जाए तो अगर टाटा की टीसीएस की बात छोड़ दी जाए जहां पहले से ही गिरावट जारी है तो बाकी सभी शेयरों में बाजार में हो रही गिरावट से दुगनी गिरावट देखी जा रही है। गौरतलब है कि टाटा ग्रुप के बोर्ड ने 24 नवंबर को वोट करके सायरस मिस्त्री को चेयरमैन पद से हटा दिया था।
राष्ट्रपति प्रणब मुखर्जी ने हाल ही सेवानिवृत्त हुए रिजर्व बैंक के गवर्नर रघुराम राजन की शनिवार को जमकर तारीफ की। उन्होंने  कहा कि राजन ने बैंकों की 100 अरब डॉलर से अधिक राशि बचाई है। साथ ही उन्होंने माना कि डूबे कर्ज की बढ़ती राशि (एनपीए) देश की अर्थव्यवस्था के लिए अच्छी स्थिति नहीं है। करूर वैश्य बैंक के शताब्दी समारोह में उन्होंने कहा, ‘आपने कई बार बैंकिंग प्रणाली के एनपीए के बारे में सुना होगा और निश्चित रूप से यह एक चिंता का विषय है। हाल ही सेवानिवृत्त हुए केंद्रीय बैंक के गवर्नर राजन ने बैंकिंग प्रणाली को सही दिशा में बढ़ाने के लिए कई उपयुक्त कदम उठाए हैं।’ एनपीए पर चिंता जताते हुए उन्होंने कहा कि उनकी संपत्तियों को व्यावसायिक इस्तेमाल के लिए वितरित कर देना चाहिए। राजन ने बैंकों को डूबे कर्ज की वास्तविक स्थिति बताने के लिए बैंकों पर दबाव बनाया था। छह महीने की पड़ताल के बाद ही बैंकों ने एनपीए में वृद्धि और जबर्दस्त नुकसान की रिपोर्ट दी थी।
त्योहारों के अवसर पर घर से दूर रहने वाले चाहते हैं कि वह समय पर घर पहुंच जाएं, वह ट्रेन में कंफर्म टिकट पाने का हर संभव प्रयास करते हैं। लेकिन इनमें से काफी लोगों को निराशा हाथ लगती है। इस निराशाजनक स्थिति में मदद के लिए एक ऐप सामने आया है, जिसका दावा है कि वह यात्रियों को रेलगाड़ी में कंफर्म बर्थ दिलवाने में काफी मदद करता है। इस ऐप का नाम रेलयात्री डॉट इन है। रेलयात्री डॉट इन के मुख्य कार्यकारी अधिकारी (सीईओ) मनीष राठी का कहना है कि त्योहारों में घर पहुंचने के चक्कर में लोग कंफर्म टिकट हासिल करने के लिए कई माह पहले ही बुकिंग कराते हैं, लेकिन ऐन वक्त पर पता चलता है कि उनका टिकट वेटिंग में रह गया। ऐसे में उन्हें कोई बता दे कि किस ट्रेन से जाया जाए, किस श्रेणी में बुकिंग कराई जाए, शुक्रवार को निकला जाए या सोमवार को, आदि तो उनकी यात्रा रद्द नहीं होगी।
केंद्र सरकार ने पैन कार्ड के डिजाइन में काफी बदलाव कर दिए हैं। अब 1 जनवरी से जारी होने वाले सभी पैन कार्ड में ज्यादा सिक्युरिटी फिचर्स होंगे, जिससे इसमें दी गई जानकारी के साथ कोई छेड़छाड़ न कर पाएं। इनकम टैक्स डिपार्टमेंट की तरफ से दो कंपनियां एनएसडीएल और यूटीआईआईटीएसएल लोगों को पैन कार्ड जारी करती हैं।
मंहगे हो रहे कार, बाइक इंश्योरेंस के चलते जेब पर बोझ बढ़ता जा रहा है। लेकिन बढ़ते प्रीमियम के दौर में भी आप कार और बाइक के मोटर बीमा कवर को सस्‍ता कर सकते है। आज हम आपको बता रहे हैं कुछ उपाय जिनको अपनाकर आप बचा सकते हैं काफी रुपए। अगर आप ने क्‍लेम नहीं किया है तो मोटर बीमा पॉलिसी के रिन्‍यूअल के समय आप नो क्‍लेम बोनस पाने के हकदार हो जाते हैं। यह मोटर बीमा के ओडी सेगमेंट में मिलता है। अगर आप साल के दौरान छोटे मोटे क्‍लेम से बचते हैं और माइनर रिपेयर के लिए खुद से भुगतान करते हैं तो नो क्लेम बोनस की वजह से रिन्यूअल के समय आपका प्रीमियम कम होगा।
देश में गेहूं की उपलब्धता बेहतर करने के लिए सरकार ने गेहूं आयात को शुल्क मुक्त कर दिया है। पहले गेहूं आयात पर 10 फीसदी शुल्क था। ऐसा गेहूं की बढ़ती कीमतों को देखते हुए किया गया। दूसरी ओर मौसम विभाग ने भी इस बार कम सर्दी रहने का अनुमान जताया है, जिससे 2016-17 की गेहूं की फसल प्रभावित हो सकती है। गेहूं पर से आयात शुल्क हटाए जाने की अधिसूचना वित्तमंत्री अरुण जेटली ने बृहस्पतिवार को लोकसभा में पेश की। उन्होंने कहा कि 8 दिसंबर, 2016 की अधिसूचना के मुताबिक, गेहूं पर से आयात शुल्क तत्काल प्रभाव से 10 फीसदी से घटाकर शून्य कर दिया गया है। इसकी कोई अंतिम तिथि नहीं है। इसके लिए 17 मार्च, 2012 की अधिसूचना को संशोधित किया गया है। उपभोक्ता मामलों के सचिव हेम पांडे ने इस कदम का स्वागत किया और कहा कि इससे गेहूं की घरेलू उपलब्धता बेहतर होगी और गेहूं से बने उत्पादों जैसे गेहूं के आटा की बढ़ती कीमतें नियंत्रित होंगी। वहीं सरकार के इस कदम का कांग्रेस और जदयू ने विरोध किया और इस फैसले को किसान विरोधी और एक साजिश बताया। निजी कारोबारी अब तक 17.2 लाख टन गेहूं का आयात कर चुके हैं और इस साल कुल आयात के 20 लाख टन का आंकड़ा पार कर जाने की उम्मीद है। 
कोई निजी कंपनी अपने कर्मचारियों को करोड़ों रुपए बांट दे, ये तो आपने बहुत बार सुना होगा, लेकिन क्या कभी किसी भी भारतीय सरकारी कंपनी के बारे में ऐसा सुना है? भारतीय स्टेट बैंक अपने कर्मचारियों को अपने सालाना लाभ का 3 प्रतिशत बांटेगा। बैंक की चेयरपर्सन अरुंधति भट्टाचार्य के अनुसार बैंक ने ये कदम कर्मचारियों की हौसला अफजाई के लिए उठाया है। अरुंधति का कहना है कि निजी बैंक अपने कर्मचारियों को अधिक सैलरी देते हैं, जिसकी वजह से सरकारी बैंकों के काबिल लोगों को निजी बैंक ले उड़ते हैं। कर्मचारियों में मुनाफा बांटने से उनकी हौसला अफजाई होगी।
नोटबंदी से जहां आम जनता परेशान है, वहीं कुछ कंपनियों की बिक्री में जबरदस्त उछाल देखने को मिला है। इसमें दुनिया की नंबर एक फोन निर्माता एपल भी शामिल है। दरअसल आठ नवंबर के बाद भारत में आईफोन की बिक्री में अचानक तेजी दर्ज की गई। केवल 9 नवंबर से 11 नवंबर के बीच ही कंपनी ने एक लाख से ज्यादा आईफोन बेच लिए हैं। ग्राहक बैन किए हुए नोट लेकर दुकानों की तरफ रुख कर रहे हैं और आईफोन की खरीदारी कर रहे हैं। खबरों के मुताबिक आईफोन विक्रेता पुराने डेट के बिल बनाकर ग्राहकों को फोन दे रहे हैं। गौरतलब है कि नोटबंदी के बाद सोने की बिक्री में अचानक तेजी दर्ज की गई थी और अब यह आईफोन के साथ हो रहा है। 
अगर कोई आप से कहे कि मरने से पहले ही अपने अंतिम संस्कार की सेवाओं को ऑनलाइन बुक करा सकते हैं तो आप भी पहली बार में यही कहेंगे कि क्या बेवकूफी भरी बात है। पर ये बात सच है अब आप अपने मरने से पहले ही अपनी अंतिम संस्कार की सभी सेवाओं को ऑनलाइन बुक करा सकते हैं। रिटायर्ड हो चुके इंजीनियर सुनील कुमार शुक्ला और उनकी पत्नी सुनीता शुक्ला ने पहले से ही अपनी अंतिम संस्‍कार की सेवाओं को ऑनलाइन बुक कर लिया है। अहमदाबाद के एक जोड़े ने ऐसे ही अपने मरने से पहले अपनी अंतिम संस्कार की बुकिंग करा ली है। इसके लिए उन्होंने मोक्षिल डॉट कॉम पर जाकर बुकिंग कराई है। सुनील शुक्ला ने बताया कि मेरी उम्र इस समय 75 वर्ष है और मेरी पत्नी की उम्र 70 वर्ष। हमारे बच्चे विदेश में रहते हैं। इस समय हम उम्र के ऐसे पड़ाव पर है कि कभी भी हमें ऐसी चीजों का सामना करना पड़ सकता है। ऐसे में हमने इस काम के लिए खुद को तैयार कर लिया है। 75 वर्षीय सुनील ने बताया कि हमारे बच्‍चों ने हमसे कहा कि जब भी हमें उनकी जरूरत होगी तो वो तुरंत उनके पास आ जाएंगे। पर उन्होंने कहा कि मेरे घर के निकट में एक व्यक्ति की पत्नी की मौत हो गई, वहां पर अंतिम संस्‍कार तक उनके घर के दोस्तों ने किया। उन्होंने कहा कि मोक्षिल डॉट कॉम इस अंतिम संस्‍कार की सभी क्रियाओं को पूरा करेगा। साथ ही मृत्यु प्रमाण पत्र भी उपलब्‍ध कराएगा। इसके लिए 4500 रुपए देकर उन्होंने अपने अंतिम संस्कार की अग्रिम बुकिंग भी करा ली है।
आप बैंक में कैश जमा करवाना चाहते हैं और आपके बैंक का एटीएम करीब नहीं है तो घबराएं नहीं इस हल निकल आया है। अब दूसरे बैंक के एटीएम पर लगी कैश डिपॉजिट मशीन में आप आसानी से पैसा जमा करवा सकेंगे, चाहे आपका खाता उस बैंक में  हो या न हो। नेशनल पेमेंट कार्पोरेशन ऑफ इंडिया  ने इस सर्विस को शुरू कर किया है। अभी इस सर्विस में केवल तीन बैंकों को जोड़ा गया है, जिसके ग्राहक आपस में किसी भी एटीएम पर जाकर के कैश जमा कर सकेंगे। इन तीन बैंकों में आंध्रा बैंक, यूनियन बैंक ऑफ इंडिया और पंजाब एंड महाराष्ट्र को- ऑपरेटिव बैंक शामिल हैं। इन बैंको के कस्टमर्स एक दूसरे के एटीएम पर लगी कैश डिपॉजिट मशीन पर जाकर इस सुविधा का फायदा ले सकेंगे। 
प्रॉविडेंट फंड में योगदान करने वाले कर्मचारियों की अगर सेवानिवृति से पहले मौत हो जाती है तो उसके परिजनों को अब बीमित राशि के तौर पर साढ़े तीन लाख रुपये की जगह छह लाख रुपये मिलेंगे। सरकार ने इस संबंध में ईपीएफओ के फैसले को लागू कर दिया है। इससे प्रॉविडेंट फंड के 4 करोड़ सब्सक्राइवरों को फायदा होगा। पिछले साल सितंबर में ईपीएफओ के शीर्ष निर्णायक निकाय सेंट्रल बोर्ड ऑफ ट्रस्टीज ने इंप्लॉय डिपोजिट लिंक्ड इंश्योरेंस यानी ईडीआईएल के तहत 3.6 लाख रुपये की बीमित राशि को बढ़ा कर 6 लाख रुपये करने का फैसला किया था। हालांकि विधि मंत्रालय में मामले के लटक जाने से श्रम मंत्रालय इसे अधिसूचित नहीं कर सका था। लेकिन अब ईडीएलआई की राशि को बढ़ाने की अधिसूचना जारी कर दी गई है। 
टाटा सन्स ने बर्खास्त चेयरमैन सायरस मिस्त्री के खिलाफ अपना अभियान और तेज कर दिया है। टाटा सन्स ने टीसीएस से कहा है कि वह सायरस मिस्त्री को अपने बोर्ड से हटा दें, क्योंकि उन्होंने कंपनी को काफी नुकसान पहुंचाया है। जबकि समूह की एक और कंपनी आईएचसीएल ने मिस्त्री को बोर्ड से हटाने के लिए शेयरधारकों की बैठक बुलाई है। टाटा कंस्लटेंसी सर्विसेज ने शेयरधारकों की ईजीएम के लिए नोटिस जारी करते हुए कहा कि टाटा सन्स के निर्देश पर सायरस मिस्त्री को कंपनी के बोर्ड से हटाने के लिए यह बुलाई गई है। कंपनी के मुख्य प्रमोटर टाटा सन्स ने कहा है मिस्त्री ने इसका विश्वास खो दिया है। शेयरधारकों को भेजे नोटिस में कहा गया है कि टाटा सन्स के चेयरमैन के पद से बर्खास्त किए जाने के बाद मिस्त्री ने कई तथ्यहीन आरोप लगाए। इससे न सिर्फ टाटा सन्स और इसके निदेशक मंडल बल्कि पूरे समूह पर कलंक लगा। आखिरकार टीसीएस भी तो टाटा समूह की ही कंपनी है। समूह की एक और कंपनी आईएचसीएल ने भी अपने निदेशक मंडल से मिस्त्री को बर्खास्त करने के लिए 20 दिसंबर को बैठक बुलाई है। टाटा सन्स की आईएचसीएल में 28.01 फीसदी हिस्सेदारी है। 
वित्त मंत्री अरुण जेटली ने कहा है कि सार्वजनिक क्षेत्र के बैंकों की बेहतरी के लिए सुधार जारी रहेगा। फिलहाल इनके लिए तीन उपाय किए गए हैं। इसके साथ ही इनके लिए कुछ विधायी उपाय भी किए जा रहे हैं। सार्वजनिक क्षेत्र के बैंकों और वित्तीय संस्थानों के प्रमुखों के साथ शुक्रवार को समीक्षा बैठक करने के बाद उन्होंने संवाददाताओं के साथ बातचीत में कहा कि अब सरकारी बैंकों को तीन तरह की स्वतंत्रता मिली है। पहला कि उन्हें फैसले लेने के लिए ज्यादा अधिकार दिए गए हैं। उन्हें फैसले लेने में कोई डिक्टेट नहीं करेगा। दूसरा कि वे मामले का अध्ययन कर जो उचित निर्णय लेंगे, उसका सम्मान किया जाएगा। तीसरा कि उनके  लिए सरकार ऐसा वातावरण तैयार करेगी, जिसमें समस्याओं का बेहतर तरीके से समाधान हो सके। उन्होंने कहा कि सोमवार की बैठक में विभिन्न विषयों पर खुलकर चर्चा हुई। बैंकों को अधिकार संपन्न बनाने तथा वातावरण में ऐसे सुधार के सुझाव पेश किए ताकि वाणिज्यिक दृष्टि से समुचित फैसले किए जा सके। उन्होंने कहा कि सरकार इस संबंध में पूरी तरह से बैंकों के समर्थन के लिए प्रतिबद्ध है। वित्त मंत्री के मुताबिक विधायी उपायों से बैंकों को सुधार के पथ पर आगे बढ़ाया जा रहा है। दिवालिया एवं शोधन अक्षमता संहिता संसद से पारित कराया जा चुका  है। यह जल्दी ही लागू हो जाएगा। इसके अलावा ऋण वसूली कानून में और प्रतिभूतिकरण कानून में संशोधन के प्रस्ताव इस समय संसद की संयुक्त समिति के समक्ष हैं। संयुक्त समिति इस पर विचार कर रही है। उन्होंने उम्मीद जताई है कि संसद के अगले सत्र में यह भी पारित हो जाएगा।
दिल्ली में आयोजित होने वाले भारत अंतरराष्ट्रीय व्यापार मेले के तैयारियां पूरी हो चुकीं हैं। लेकिन मेले में आने वाले दर्शक इस बार व्‍यापार मेले में पाकिस्तानी सामानों को नहीं खरीद सकेंगे। दरअसल भारत और पाकिस्तान के बीच सीमा पर जारी हालात के कारण इस साल पाकिस्तान के व्यापारी दिल्ली में शुरू हो रहे भारत अंतरराष्ट्रीय व्यापार मेले में भाग लेने नहीं आ रहे हैं। गौरतलब है कि पिछले कई सालों से पाकिस्तान का एक अलग पैवेलियन लगता रहा है।  गौरतलब है कि 36वें भारतीय अंतरराष्ट्रीय व्यापार मेले का उद्घाटन सोमवार को दिल्ली के प्रगति मैदान में राष्ट्रपति प्रणब मुखर्जी 14 नवंबर को हंसध्वनि थियेटर में करेंगे। वाणिज्य एवं उद्योग राज्यमंत्री निर्मला सीतारमन कार्यक्रम की अध्यक्षता करेंगी। मेले की आयोजक भारत व्यापार संवर्धन संगठन के अध्यक्ष एवं प्रबंधन निदेशक एलसी गोयल ने मेले की जानकारी एक प्रेस कांफ्रेंस में दी। उन्होंने बताया कि पहले की ही तरह मेले के पहले पांच दिन 14 से 18 नवंबर ‘बिजनेस टू बिजनेस’प्रतिनिधियों और उद्यमियों के लिए होते हैं। इस दौरान कारोबारी उत्पादों को देखते और समझते हैं। नवीन प्रौद्योगिकी के साथ उत्पादों का प्रदर्शन किया जाता है। इसमें नकद लेनदेन नहीं होता है, बल्कि कारोबार विस्तार की संभावनाएं तलाशी जाती है।  
पैसे का हस्तांतरण अब किसी मोबाइल फोन से कॉल करना या कोई ईमेल भेजने जितना आसान हो गया है। इसके लिए नेशनल पेमेंट्स कॉरपोरेशन ऑफ  इंडिया (एनपीसीआई) ने यूनीफाइड पेमेंट इंटरफेस (यूपीआई) सिस्टम की शुरुआत की है।   एनपीसीआई की ओर से जारी एक विज्ञप्ति के मुताबिक रिजर्व बैंक के गवर्नर रघुराम राजन और इन्फोसिस के सह संस्थापक नंदन नीलेकणी ने सेामवार को मुंबई में यूपीआई के एक कार्यक्रम के दौरान इसे लॉन्च किया। इससे पहले चरण में सार्वजनिक क्षेत्र के सभी बैंकों को जोड़ा जाएगा। इसके बाद धीरे-धीरे अन्य बैंक इससे जुड़ जाएंगे। यूपीआई के तहत कोई व्यक्ति अपने बैंक खाते से पैसे का हस्तांतरण या ऑनलाइन भुगतान उतनी ही सहजता से कर सकेगा, जितना कि मोबाइल मैसेज भेजना। यूपीआई विभिन्न बैंकों में सिंगल आईडेंटिफिकेशन और एक पासवर्ड के साथ तत्काल फंड ट्रांसफर की सुविधा देगा। इसमें उपयोगकर्ता का खाता एक सिंगल मोबाइल एप्लिकेशन के जरिए एक से ज्यादा बैंक खातों से लिंक हो सकेंगे। इस इंटरफेस के जरिए पैसा लिया और दिया जा सकेगा। यह ऑनलाइन पेमेंट को बेहद आसान बना देगा, क्योंकि इसमें डिजिटल वॉलेट, क्रेडिट या डेबिट कार्ड की आवश्यकता भी नहीं होगी। पेमेंट काउंसिल ऑफ इंडिया के अध्यक्ष और इट्ज कैश के प्रबंध निदेशक नवीन सूर्या ने यूपीआई की लॉन्चिंग पर हर्ष व्यक्त करते हुए कहा है कि इससे वह काफी उत्साहित हैं। अब उनके सभी नॉन बैंक सदस्य इस बारे में रिजर्व बैंक और एनपीसीआई के दिशा-निर्देशों का इंतजार कर रहे हैं।
नोटबंदी के बाद नकदी की किल्लत को देखते हुए लोग डिजिटल ट्रांजेक्शन की ओर तेजी से बढ़ रहे हैं। पिछले एक माह में विभिन्न तरीकों से होने वाले डिजिटल ट्रांजेक्शन (लेन-देन) में 1,000 फीसदी तक की बढ़ोतरी दर्ज की गई। डिजिटल ट्रांजेक्शन के लिए रूपे, ई-वॉलेट, यूपीआई व यूएसएसपी जैसे माध्यमों से होने वाले ट्रांजेक्शन में मुख्य रूप से भारी इजाफा हुआ है। मंत्रालय का मानना है कि आने वाले दिनों में ई-ट्रांजेक्शन में और अधिक बढ़ोतरी होगी।   इलेक्ट्रॉनिक्स व आईटी मंत्री रविशंकर प्रसाद के मुताबिक, पिछले 8 नवंबर को ई-वॉलेट से 17 लाख ट्रांजेक्शन किए गए। गत 7 दिसंबर को यह आंकड़ा 63 लाख ट्रांजेक्शन का हो गया। उन्होंने बताया कि इस साल 8 नवंबर को ई-वॉलेट से 52 करोड़ रुपये के ट्रांजेक्शन किए गए थे, जबकि 7 दिसंबर को ट्रांजेक्शन आंकड़ा 191 करोड़ रुपये का हो गया। रूपे से 8 नवंबर तक रोजाना अमूमन 3.85 लाख ट्रांजेक्शन किये जाते थे, जो अब बढ़कर रोजाना 16 लाख हो गए हैं। गत 8 नवंबर को रूपे से 39.17 करोड़ रुपये के ट्रांजेक्शन किए गए, जबकि 7 दिसंबर को ट्रांजेक्शन आंकड़ा 236 करोड़ रुपये रहा। यानी कि पिछले एक माह में रुपे से होने वाले ट्रांजेक्शन में 503 फीसदी की बढ़ोतरी दर्ज की गई।
त्योहारी सीजन में सर्राफा बाजार में सोना 215 रुपये मजबूत होकर 30,715 रुपये प्रति 10 ग्राम हो गया। यह तेजी आगामी त्योहारी और शादी के सीजन के चलते बढ़ी हुई खरीद और मजबूत वैश्विक रुझान के चलते आई। सिक्का निर्माताओं और अन्य उपभोक्ता उद्योगों की ओर से बढ़ी हुई लिवाली के कारण चांदी भी 100 रुपये चढ़कर 43,000 रुपये प्रति किलो हो गई। वैश्विक तौर पर सिंगापुर में सोना 0.16 फीसदी बढ़कर 1,275.10 डॉलर प्रति औंस हो गया। सोने की 8 ग्राम गिन्नी का भाव 100 रुपये बढ़कर 24,500 रुपये प्रति गिन्नी हो गया।
टाटा ग्रुप के पूर्व चेयरमैन सायरस मिस्त्री ने टाटा की सभी कंपनियों के बोर्ड से इस्तीफा दे दिया है। गौरतलब है ‌कि टाटा की कई कंपनियों के बोर्ड ने इस हफ्ते ईजीएम बुलाई थी ताकि सायरस को बोर्ड से हटाया जा सके। इस्तीफे के बाद सायरस ने कहा कि वह टाटा के खिलाफ कानूनी लड़ाई लड़ेंगे। मेरे प्रयासों को गलत तरीके से लिया गया इस वजह से मुझे हटाया गया। उन्होंने साथ ही कहा कि लोगों को ये नहीं पता कि मैने कंपनी में जारी गवर्नेंस समस्या के लिए पिछले दिनों कितना काम किया है। लोगों के मेरे प्रति रवैये से उनकी मानसिकता जाहिर होती है। बोर्ड मीटिंग में हिस्सा न लेकर मैने ये साबित कर दिया है कि मैं कुर्सी की लड़ाई नहीं लड़ रहा है। उल्लेखनीय है कि टाटा संस बोर्ड ने सायरस को 24 अक्टूबर को चेयरमैन पद से हटा दिया था। तभी से दोनों के बीच उठा-पठक जारी है। My efforts were aimed at reforming the system, which may well be the reason for my removal: Cyrus Mistry— ANI (@ANI_news) December 19, 2016
दिल्ली के सर्राफा बाजार में सोना 50 रुपये तेज होकर 31,000 रुपये प्रति 10 ग्राम पर पहुंच गया। इस तेजी का कारण विश्व में सोने की मजबूत कीमतें और शादी के सीजन की मांग को पूरा करने के लिए घरेलू ज्वेलरों की ओर से लगातार खरीद रहे। हालांकि चांदी को मौजूदा स्तरों पर प्रतिरोध का सामना करना पड़ा और यह 40 रुपये टूटकर 44,060 रुपये प्रति किलो पर आ गई। वैश्विक तौर पर सिंगापुर में सोना 0.39 फीसदी बढ़कर 1,301.50 डॉलर प्रति औंस पर पहुंच गया। गौरतलब है कि कल ट्रंप की जीत के आसार बढ़ने से सोने की मांग अचानक बढ़ गई। लोग सोने में निवेश करने लगे। इसी मांग के चलते सोना ने 900 रुपए प्रति 10 ग्राम तक की छलांग लगा ली थी।
होटल और रेस्त्रां में सर्विस चार्ज को लेकर जारी घमासान के बीच सरकार ने फिर साफ किया है कि ग्राहकों को किसी प्रकार का सर्विस चार्ज देने की जरूरत नहीं है। उपभोक्ता मामलों के मंत्री रामविलास पासवान ने कहा है कि फूड व बेवरेजज पर सर्विस चार्ज लगाना अनैतिक है। ग्राहकों को यह चार्ज देने कीआवश्यकता नहीं है। इस मसले पर संवाददाताओं से बातचीत में पासवान ने कहा कि हमारा विभाग इस तरह का चार्ज लगाना अनैतिक मानता है और उपभोक्ता को इसका भुगतान करने की जरूरत नहीं है। वहीं होटल मालिकों का कहना है कि वो तो चार्ज लेंगे। सरकार का ये फरमान परवान चढ़ते नजर नहीं आ रहा है क्‍योंकि मौजूदा कानून में सर्विस चार्ज वसूलने वाले होटल व रेस्त्रां के खिलाफ कार्रवाई करने का कोई प्रावधान नहीं है।सरकार का कहना है कि ग्राहकों को पूरी आजादी है कि वे होटल के मेन्यू के जरिये सर्विस चार्ज की पहले जानकारी प्राप्त करें और वहां भोजन न करके सर्विस चार्ज देने से इनकार कर दें। साथ ही पासवान ने ये भी साफ किया कि भविष्य में ऐसी शिकायतों का प्रभावी तरीके से निस्तारण किया जा सकेगा क्योंकि नये उपभोक्ता संरक्षण विधेयक में रेगुलेटर नियुक्त करने की भी व्यवस्था है। संसद के बजट सत्र में यह विधेयक पारित होने की संभावना है। 
रिजर्व बैंक की मौद्रिक समीक्षा के बाद ब्याज दरों में 25 बेसिस प्वाइंट यानी 0.25 प्रतिशत की कटौती कर दी गई है। इस कटौती के बाद रेपो रेट 6.5 फीसदी हो गया है, जो पहले 6.75 प्रतिशत था। वहीं दूसरी ओर रिजर्व बैंक ने सीआरआर में कोई बदलाव नहीं किया है, बल्कि उसे 4 प्रतिशत पर ही कायम रखा है। ब्याज दर में की गई इस कटौती से ईएमआई में भी कटौती हो जाएगी, जिससे सबसे अधिक फायदा लोन लेने वाले लोगों को होगा। यह नया नियम 1 अप्रैल से लागू माना जाएगा। आपको बता दें कि रेपो रेट वह रेट है, जिस पर बैंक रिजर्व बैंक से कर्ज लेते हैं। ऐसे में जब बैंकों पर ब्याज कम लगेगा, तो बैंक अपने ग्राहकों से भी कम ब्याज दर की मांग करेंगे। राजन ने कहा कि अगर मानसून अच्छा रहा तो भविष्य में ब्याज दरों में और भी कटौती की जा सकती है। साथ ही वे बोले कि भविष्य में ब्याज दरों के निर्धारण में महंगाई भी अहम भूमिका अदा करेगी।
मूडीज इन्वेस्टर्स सर्विस ने शुक्रवार को कहा है कि सरकार को 2020 तक पीएसयू बैंकों की बैलैंस शीट को मजबूत करने के लिए 1.2 लाख करोड़ रुपये की पूंजी प्रवाहित करनी होगी। यह सरकार की 45,000 करोड़ रुपये की अतिरिक्त पूंजी प्रवाहित करने की योजना से काफी अधिक है। मूडीज ने कहा है कि बैंकों की असेट क्वालिटी अगले 12 माह में दबाव में रहेगी और ज्यादा प्रोविजनिंग मुनाफे को कम करने के साथ आंतरिक तौर पूंजी पैदा करने क्षमता को सीमित करेगी। मूडीज ने कहा है कि मार्च 2016 को समाप्त वित्त वर्ष के नतीजों के मद्देनजर मूडीज का विश्लेषण दिखाता है कि 11 सरकारी बैंकों की 1.2 लाख करोड़ रुपये पूंजी की जरूरत सरकार द्वारा 2020 तक बैंकों में प्रवाहित किए जान के लिए तय की 450 अरब रुपये की राशि से काफी अधिक है। सरकारी बैंकों को पिछले वित्त वर्ष में 18,000 करोड़ रुपये का नुकसान हुआ है। यह नुकसान खराब कर्ज के लिए ज्यादा प्रोविजनिंग करने की वजह से हुआ है। सरकार इस वित्त वर्ष में बैंकों को 25,000 करोड़ रुपये की पूंजी मुहैया कराएगी। मूडीज का कहना है कि ज्यादातर बैंकों के शेयर अपनी बुक वैल्यू से नीचे कारोबार कर रहे हैं। इससे पूंजी बाजार से पूंजी जुटाने की बैंकों की क्षमता सीमित हो जाती है। सरकारी बैंकों की कमजोर आय की संभावनाएं बाहरी पूंजी की जरूरतों के ऊंचे स्तर का उल्लेख करतीं हैं और उनकी कैपिटलाइजेशन प्रोफाइल और खराब होगी जब तक सरकार अतिरिक्त पूंजी समर्थन नहीं मुहैया कराएगी।  मूडीज की वी-पी और सीनियर एनॉलिस्ट अल्का अनबरासू ने कहा कि इसके अलावा बैंकों की असेट क्वालिटी अगले 12 दबाव में रहेगी क्योंकि उनको कॉरपोरेट समूहों से गैर निष्पादित कर्जो को मान्यता देनी होगी, खास कर स्टील और पावर सेक्टर से। अगस्त 2015 में, सरकार ने 70,000 करोड़ रुपये का प्रावधान किया है। सरकारी बैंकों को इसे अगले 4 वर्षो में वितरित किया जाना है। मार्च, 2016 के अंत सरकार 25,000 करोड़ रुपये बैंकों को पहले ही वितरित कर चुकी है। 2017-18 और 2018-19 भी प्रत्येक वर्ष 10,000 करोड़ रुपये प्रवाहित करने का प्रावधान किया गया है।
अमेरिकी केंद्रीय बैंक फेडरल रिजर्व की ब्याज दर बृहस्पतिवार को बढ़ने से देश के मुद्रा और शेयर बाजार में गिरावट देखी गई। बाजार की उम्मीदों के अनुरूप बुधवार को फेड ने अपनी ब्याज दर 0.25 से 0.5 फीसदी के दायरे में बढ़ाकर 0.5 से 0.75 फीसदी के दायरे में कर दिया। वर्ष 2016 में फेड दर में यह बढ़ोतरी और गत एक दशक में दूसरी बढ़ोतरी है। फेड की मौद्रिक नीति समिति के सदस्यों ने सर्वसम्मति से दर बढ़ाने का फैसला किया है और फेड ने यह भी कहा कि 2017 में तीन बार दर बढ़ाई जा सकती है, जबकि पहले फेड ने दो बार दर बढ़ोतरी का अनुमान दिया था। फेड की दर बढ़ने से अमेरिकी मुद्रा डॉलर में निवेश करना लाभकारी हो जाएगा, जिससे विदेशी निवेशक उभरते बाजारों से अपनी पूंजी निकालकर अमेरिका में लगाने के लिए प्रोत्साहित होंगे और उभरते देशों के बाजारों में बड़े पैमाने पर गिरावट दर्ज किए जाने की उम्मीद है और उन देशों की मुद्राओं में भी डॉलर के मुकाबले कमजोरी आने की प्रबल संभावना है।
अप्रत्यक्ष कर के क्षेत्र में सरकार ने पिछले दो वर्षों के दौरान 50 हजार करोड़ रुपये की चोरी पकड़ी है। यही नहीं, इसी क्षेत्र में 21 हजार करोड़ रुपये की अघोषित आय का भी पता लगाया गया है। केन्द्रीय वित्त मंत्रालय द्वारा मंगलवार को जारी एक बयान में बताया गया कि पिछले दो वर्षों के दौरान काले धन पर अंकुश लगाने के लिए चलाए गए अभियान के तहत विभिन्न कदम उठाए गए। इसी के तहत कठोर कार्रवाई करने के परिणामस्वरूप लगभग 50 हजार करोड़ रुपये की अप्रत्यक्ष कर की चोरी पकड़ी गई। इसके साथ ही इस क्षेत्र में 21 हजार करोड़ रुपये की अघोषित आय का भी पता चला। सरकार की कार्रवाई से दो साल में 3,963 करोड़ रुपये के तस्करी के सामान भी जब्त करने में मदद मिली है। यह इससे पिछले दो साल की अवधि की तुलना में 32 प्रतिशत अधिक है।  बयान में सरकार द्वारा देश और देश के बाहर कालेधन पर अंकुश के लिए किए गए उपायों का ब्योरा देते हुए बताया गया है कि नया कालाधन कानून कड़े जुर्माने के प्रावधान के साथ लागू किया गया है। इसके साथ ही उच्चतम न्यायालय के अवकाश प्राप्त न्यायाधीश एमबी शाह की अगुवाई में एक विशेष जांच दल (एसआईटी) बनाई गई है। एसआईटी की आई कई सिफारिशों पर सरकार की तरफ से कार्रवाई भी हुई है। वित्त मंत्रालय के मुताबिक पिछले दो वर्षों के दौरान 1,466 मामलों में अभियोजन की कार्रवाई शुरू की गई है। इससे पिछले दो साल में यह आंकड़ा 1,169 रहा था। यानी इसमें 25 फीसदी का इजाफा हुआ है। इसी दौरान घरेलू काले धन के खुलासे केलिए एक नई आय घोषणा योजना की भी शुरुआत की गई। इस योजना के तहत अघोषित संपत्ति की घोषणा करने वालों को घेाषित रकम पर बन रहे कर की कुल रकम और कुछ जुर्माने की रकम अदा कर कर मुक्त होने का प्रावधान है। बयान के मुताबिक सरकार ने वर्ष 2015 के बजट के जरिए काला धन शोधन अधिनियम 2002 में भी संशोधन किया है। संशोधन के उपरांत काला धन शोधन अधिनियम के अंतर्गत अपराध से आय की परिभाषा में भी बदलाव किया गया है। अब देश के बाहर स्थित संपत्ति, जिसे जब्त करना संभव न हो, के लिए भारत में उसके बराबर मूल्य की संपत्ति की कुर्की को संभव किया जा सके। काला धन शोधन अधिनियम की एक नई धारा, 8, जोडी गई ताकि विशेष न्यायालय के निर्देश पर काला धन शोधन के अपराध में हानि उठाने वाले दावेदार को जब्त संपत्ति फिर से लौटाई जा सके। इसके साथ ही सीमा शुल्क अधिनियम की धारा 132 में सीमा शुल्क से जुड़ी झूठी घोषणाओं या दस्तावेजों से जुड़े मामलों को अपराध बनाया गया।
दक्षिण कोरियाई इलेक्ट्रॉनिक कंपनी सैमसंग को एक और झटका लगा है। कंपनी ने अब अमेरिकी मार्केट से 28 लाख वाशिंग मशीन वापस ली हैं। बताया जाता है कि मशीन में खराबी से घायल होने की रिपोर्ट के बाद कंपनी को ऐसा कदम उठाना पड़ा। इससे पहले नोट 7 मोबाइल की बैट्री में धमाके के चलते कंपनी को उसका उत्पादन रोक देना पड़ा था। हालांकि कंपनी का कहना है कि कंपनी को भारत में ऐसी शिकायत की उम्मीद नहीं है। सैमसंग इंडिया के प्रवक्ता ने बताया कि अमेरिका में टॉप लोड कुछ मशीनों में खराबी आने से कंपनी को ऐसा कदम उठाना पड़ा है। उन्होंने कहा कि हमें उम्मीद है कि ऐसी शिकायतें नॉर्थ अमेरिका के बाहर नहीं हैं। यूनाईटेड स्टेट्स कंज्यूमर प्रोडक्ट सेफ्टी कमीशन ने दुर्घटना को देखते हुए 2.8 वाशिंग मशीन वापस लेने की स्वैच्छिक घोषणा की थी। दरअसल कंपनी को वाशिंग मशीन में खराबी की 733 शिकायतें मिली हैं।
रिलायंस जियो के अनलिमिटेड डाटा ऑफर्स से मिल रही कड़ी चुनौती से मुकाबला करने के लिए एयरटेल भी ऑफर्स लेकर आया है। जिओ की ही तर्ज पर अब एयरटेल ने भी तीन महीनों तक नए ग्राहकों को फ्री अनलिमिटेड डाटा देने का ऐलान कर दिया है। एयरटेल न सिर्फ फ्री डाटा देने की तैयारी में है बल्कि अपने इन्फ्रास्ट्रक्चर को अपडेट करके 100 एमबीपीएस की स्पीड देने की भी बात कर रहा है। एयरटेल 60 करोड़ की लागत वाले प्रोजेक्ट वेक्टोराइजेशन के तहत ये ऑफर लेकर आया है। ऑफर का लाभ उठाने के लिए आपको सिर्फ 1000 रुपए खर्च करने होंगे। गौरतलब है कि टेलिकॉम इंडस्ट्री में ये अब तक का सबसे बड़ा इंफ्रास्ट्रक्चर अपग्रेड है। 
ई-कॉमर्स फर्म स्नैपडील ने बेंगलुरु में एक लग्जरी पेंटहाउस ऑनलाइन ट्रांजैक्शन के जरिए बेचा है। यह देश में अब तक की सबसे बड़ी ऑनलाइन डील मानी जा रही है। यह पेंटहाउस बेंगलुरु के मंत्री एस्पाना में पूर्णिमा नाम की महिला को 6 करोड़ रुपए में बेचा गया है। ऑनलाइन प्रॉपर्टी सेल्स को देखते हुए मंत्री डेवलपर्स ने स्नैपडील के साथ टाई अप किया था, ताकि प्रीमियम और लग्जरी रेसिडेंशियल अपार्टमेंट ऑनलाइन बेचे जा सकें। कुछ समय पहले ही टाटा हाउसिंग ने भी स्नैपडील के जरिए ही 1.1 करोड़ रुपए में घर बेचा था। तब तक टाटा हाउसिंग की यह डील देश की सबसे बड़ी ऑनलाइन डील थी, लेकिन अब यह रिकॉर्ड टूट गया है।
रिलायंस इन्फोकॉम की टेलिकॉम सर्विस जियो का सब्सक्राइबर बेस 7.24 करोड़ हो गया है। फ्री कॉलिंग और डाटा सर्विस की बदौलत कंपनी से कई सारे नए ग्राहक जुड़ रहे हैं। कंपनी इस उपलब्धि पर जल्द ही अपने ग्राहकों को एक और खुशखबरी दे सकती है। जियो 31 मार्च के बाद भी अपने हैप्पी न्यू ईयर प्लान को जारी रख सकती है। पिछले महीने एक रिपोर्ट में दावा किया गया था कि मार्च के अंत तक रिलायंस जियो के पास 10 करोड़ ग्राहक होंगे। हालांकि, यह भी कहा गया कि जैसे ही कंपनी अपनी सेवाओं के लिए पैसे लेना शुरू करेगी, ग्राहकों की संख्या कम भी होगी। अभी कंपनी की डाटा और वॉयस कॉल सहित सारी सेवाएं मार्च 2017 तक मुफ्त हैं।
टाटा ग्रुप में रतन टाटा और सायरस मिस्त्री की जंग खत्म होने का नाम नहीं ले रही है। टाटा संस की ओर से एक चिट्ठी लिखकर ये साबित करने की कोशिश की गयी है कि क्यों सायरस मिस्त्री को हटाना जरूरी था। इससे पूर्व टाटा ग्रुप ने अपनी कंपनियों से सायरस मिस्त्री को हटाने की कवायद शुरू कर दी है। टीसीएस के चेयरमैन पद से सायरस मिस्त्री को हटाकर इशात हुसैन को इसका चेयरमैन बनाया गया। सूत्रों के अनुसार इंडियन होटल से भी सायरस मिस्त्री को हटाने के लिए टाटा संस की ओर से ईजीएम बुलाई गयी है।
पेनाल्टी के चलते खाते में बैलेंस माइनस में पहुंच जाना अब इतिहास हो गया है। भले ही आपके खाते में पैसे मिनिमम बैलेंस से कम भी हो जाते हैं तो भी आपके ऊपर किसी तरह की पेनाल्टी नहीं पड़ेगी। रिजर्व बैंक ने इस संबंध में बैंकों को दिशा निर्देश जारी कर दिए हैं। आरबीआई ने बैंकों से कहा कि वह मिनिमम बैलेंस जीरो हो जाने की स्थिति में भी नॉन मेंटेनेंस चार्ज न लगाएं। आपको बता दें कि यह नियम पिछले साल से ही प्रभावी हो गया था, लेकिन इसके बावजूद बहुत से बैंक ऐसे थे जो नॉम मेंटेनेंस चार्ज वसूल कर रहे थे। भारतीय रिजर्व बैंक के अनुसार अगर कोई भी बैंक बचत खाते पर चार्ज वसूलता है और इसके चलते बैलेंस जीरो से कम यानी माइनस में जाता है तो ग्राहक इसकी शिकायत भी कर सकता है। इस तरह के मामले सबसे अधिक सैलरी अकाउंट के साथ देखने को मिले हैं। दरअसल कंपनी किसी भी कर्मचारी का सैलरी अकाउंट खुलवाती है, लेकिन जैसे ही वह व्यक्ति नौकरी छोड़कर कहीं और चला जाता है तो वहां पर उसकी कंपनी दूसरा सैलरी अकाउंट खुलवा देती है। ऐसी स्थिति में व्यक्ति का पुराना बैंक खाता बचत खाते में बदल जाता है। इसके चलते बैंक अपने ग्राहकों से नॉन मेंटेनेंस चार्ज वसूलने लगते थे, जिसकी वजह से खाते में बैलेंस शून्य से भी कम हो जाता था यानी माइनस में चला जाता था। आरबीआई ने 2014 में ही इसके लिए नियम बना दिए थे। अप्रैल 2015 से यह निर्देश लागू हो गए थे। रिजर्व बैंक ने बैकों से कहा है कि वह ग्राहकों की परेशानी का फायदा उठाने के बजाए पैसे काटने से पहले उन्हें एडवांस नोटिस भेजें।
सोने में मंगलवार को भी गिरावट जारी रही और यह 250 रुपये फिसलकर 6 माह से अधिक अवधि के निचले स्तर 28,800 रुपये प्रति 10 ग्राम पर आ गया। इस गिरावट का कारण वैश्विक स्तर पर सोने की कीमतों में आई कमजोरी है।  इसके अलावा नोटबंदी के बाद नकदी संकट के चलते घरेलू हाजिर बाजार में भी मांग में गिरावट आई है, जिसके कारण ज्वेलरों की ओर से लिवाली घट गई है। औद्योगिक इकाइयों और सिक्का निर्माताओं की ओर से कम लिवाली के चलते चांदी भी 100 रुपये टूटकर  41,100 रुपये प्रति किलोग्राम पर आ गई।  वैश्विक तौर पर सोमवार को न्यूयार्क में सोना 0.60 फीसदी गिरकर 1,170 डॉलर प्रति औंस पर और चांदी 0.06 फीसदी गिरकर 16.71 डॉलर प्रति औंस पर आ गई। सोने की 8 ग्रामी गिन्नी का भाव भी 100 रुपये गिरकर 24,300 रुपये प्रति गिन्नी हो गया। हालांकि चांदी की सप्ताह आधारित डिलीवरी 835 रुपये तेज होकर 41,200 रुपये प्रति किलो पर पहुंच गई। दूसरी ओर छिटपुट सौदों के कारण चांदी सिक्कों के दाम स्थिर रहे।
सरकार के 500 और 1000 रुपए के नोट बंद करने के बाद लोगों ने सोने में खूब खरीदारी की। इस खरीदारी के चलते सोने के दाम एक ही दिन में 50000 रुपए प्रति 10 ग्राम तक पहुंच गए थे। लेकिन सोना अपनी चमक बरकरार नहीं रख सका, एक दिन में इसकी हवा निकल गई। कल के ऊपरी स्तर से करीब 50 डॉलर की गिरावट के बाद आज बाजार में हल्की रिकवरी देखी जा रही है। लेकिन बढ़त लगातार कमजोर पड़ती जा रही है और अब ये 30000 रुपये के भी नीचे आ गया है। फिलहाल एमसीएक्स पर सोना 0.7 फीसदी की बढ़त के साथ 30000 रुपये के आसपास नजर आ रहा है। चांदी करीब 1 फीसदी की तेजी के साथ 43800 रुपये के आस-पास कारोबार कर रही है। 
त्यौहारों का मौसम आते ही हर जगह दुकानें सजने लगती हैं, लेकिन इस बार न सिर्फ बाजारों की दुकानें सजी हैं, बल्कि इंटरनेट पर एक बड़ा बाजार लग गया है। सोमवार से ही फेस्टिव सीजन की धमाकेदार ऑनलाइन सेल शुरू हो चुकी है। लोगों की तरफ से इस ऑनलाइन सेल को अच्छा रिस्पॉन्स भी मिल रही है। सोमवार से ही स्नैपडील की ऑनलाइन सेल शुरू हो चुकी है, जिससे कंपनी ने एक ही दिन में करीब 650 करोड़ रुपए कमा लिए हैं। वहीं दूसरी ओर मंगलवार यानी आज से फ्लिपकार्ट और अमेजन पर भी ऑनलाइन सेल शुरू हो गई है। ये सेल 17 तारीख तक चलेगी।
रिलायंस इंडस्ट्रीज के चेयरमैन और भारत के सबसे अमीर उद्योगपति मुकेश अंबानी ने प्रधानमंत्री के नोटबंदी के फैसले की प्रशंसा की है। मुकेश अंबानी के मुताबिक इस फैसले से सारा अनुत्पादक पैसा उत्पादक प्रयोग में आ सकेगा। रिलायंस जियो सिम पर फ्री कॉल और डाटा की अवधि अगले साल 31 मार्च तक बढ़ाए जाने की सूचना देते हुए अंबानी ने कहा कि वह 1000 और 500 के पुराने नोटों को बंद किए जाने के साहसिक कदम की  प्रशंसा करते हैं और इसके लिए पीएम मोदी को शुभकामनाएं देते हैं। उन्होंने कहा कि मोदी द्वारा उठाया गया यह कदम देश को डिजिटली सक्षम बनाने और सर्वोत्तम नकदी अर्थव्यवस्था को बढ़ावा देने के लिए उठाया गया मजबूत कदम है। यह फैसला देश की जनता की सोच बदलने का काम करेगा जिससे डिजिटल लेनदेन को बढ़ावा मिलेगा व भारत की अर्थव्यवस्था पारदर्शी और मजबूत होगी। मुझे विश्वास है कि इस कदम से हर स्तर पर जवाबदेही बढ़ेगी और इसका सबसे ज्यादा लाभ आम जनता को मिलेगा। 
आरबीआई गवर्नर रघुराम राजन ने कहा है कि आरबीआई ने हस्तक्षेप द्वारा मुद्रा में अत्यधिक उतार-चढ़ाव पर लगाम लगाई है। वह चीन में तेजी से छा रही मंदी को वैश्विक अर्थव्यवस्था और विशेष रूप से सार्क देशों के लिए महत्वपूर्ण जोखिम मानते हैं। उन्होंने कहा कि भारत के पास बाहरी झटकों से निपटने के लिए चार सूत्री सुरक्षा-अच्छी नीतियां, विवेकपूर्ण पूंजी प्रवाह प्रबंधन और स्वैप अरेंजमेंट्स, विदेशी द्रा में अत्यधिक उतार-चढ़ाव रोकना एवं पर्याप्त विदेशी मुद्रा भंडार का निर्माण मौजूद हैं। अच्छी नीति हमारी स्थिरता के लिए आवश्यक है। सार्क फाइनेंस गवर्नर्स संगोष्ठी में अपने उद्घाटन भाषण में उन्होंने कहा कि सार्क देशों के साथ भारत की सार्क स्वैप अरेंजमेंट्स लघु अवधि विदेशी मुद्रा जरूरतों को कम करने के लिए बनाई गई थी और आशा के अनुरूप यह मददगार रही। सार्क फाइनेंस, सार्क देशों के केंद्रीय बैंक गवर्नरों और वित्त सचिवों का एक नेटवर्क है। राजन ने कहा कि पिछले साल से चीन के आयातों में तेजी से कमी आई है। 
बीएसई और एनएसई दिवाली के दिन रविवार 30 अक्टूबर को एक विशेष मुहूर्त ट्रेडिंग सत्र संचालित करेंगे। शेयर बाजारों ने एक सूचना में कहा कि यह लाइव ट्रेडिंग सत्र शाम साढ़े छह बजे से साढ़े सात बजे तक होगा। इस दौरान बीएसई पर शेयर डेरीवेटिव, मुद्रा डेरीवेटिव, शेयर और एसएलबी सेगमेंट में और एनएसई पर मुद्रा डेरीवेटिव, वायदा एवं विकल्प और पूंजी बाजार सेगमेंट में कारोबार होगा। इस अवसर पर की जाने वाली खरीद-बिक्री का सेटलमेंट भी होगा। उल्‍लेखनीय है कि दिवाली पर शेयरों की खरीद-बिकवाली करना निवेशकों के लिए शुभ माना जाता है। इसलिए निवेशक इसमें बढ़-चढ़कर हिस्सा लेते हैं।
ब्रांडेड स्वर्ण सिक्के बेचने वाली कंपनियों के लिए राहत की खबर है। सरकार ने ऐसे सिक्कों पर केन्द्रीय उत्पाद शुल्क खत्म कर दिया है। इस पर अभी तक एक फीसदी का केन्द्रीय उत्पाद शुल्क लग रहा था। इस खबर के उजागर होने के बाद  गीतांजलि जेम्स और टीबीजेड जैसी कंपनियों के शेयरों में 8 फीसदी तक की तेजी देखने को मिली। केन्द्रीय उत्पाद एवं सीमा शुल्क बोर्ड (सीबीईसी) ने ब्रांडेड सोने के सिक्कों पर लगने वाले 1 फीसदी के केन्द्रीय उत्पाद शुल्क को खत्म कर दिया है। विशेषज्ञों का कहना है कि संगठित कारोबार को बढ़ाने के लिए यह कदम उठाया गया है। हालांकि उनका कहना है कि 1 फीसदी के केन्द्रीय उत्पाद शुल्क से बहुत असर नहीं पड़ता है, इसलिए इसके खत्म होने से ब्रांडेड सिक्कों की मांग बढ़ने की उम्मीद कम है। लेकिन इससे सोने की तस्करी में कमी आएगी। 
देश भर में हुए तगड़े विरोध के बाद वित्त मंत्रालय ने ईपीएफ पर ब्याज दर घटाने के बाद एक बार फिर बढ़ा दी है। वित्त मंत्रालय ने मंजूरी देते हुए ईपीएफ की ब्याज दर 8.7 फीसदी से बढ़ाकर 8.8 फीसदी कर दिया है। पूर्व में वित्त मंत्रालय ने ईपीएफ ब्याज दर को 8.75 फीसदी से घटाकर 8.70 फीसदी कर दिया गया था। बाद में पूरे देश भर में विरोध के बाद वित्त मंत्रालय ने इस पर ऐसा फैसला किया है। इससे पहले भी केंद्र सरकार ईपीएफ के मुद्दे पर कुछ कर्मचारी विरोधी फैसले लेकर लगातार घिर चुकी थी। भारी दबाव के बीच हाल ही में केन्द्र सरकार ने पीएफ की संपूर्ण रकम निकालने पर लगी रोक वापस ली ही थी कि इसके बाद कर्मचारियों को दोबारा झटका देने की तैयारी शुरू कर ली थी। वित्त मंत्रालय ने ईपीएफ पर ब्याज दर घटाने का फैसला किया था, जिससे देशभर के चार करोड़ से ज्यादा कर्मचारियों को झटका लगना तय था।  पीटीआई की खबर के अनुसार केन्द्रीय श्रम मंत्री बंडारू दत्रात्रेय ने यह जानकारी दी। जिसके अनुसार वित्त मंत्रालय ने वित्त वर्ष 2015-16 के लिए ईपीएफ पर ब्याज दर घटाकर 8.7 फीसदी कर दी थी। सोमवार को हुई बैठक में यह निर्णय लिया गया। इससे पूर्व ईपीएफ पर 8.75 फीसदी ब्याज दर दी जा रही थी। हालांकि इसे बढ़ाकर 8.8 फीसदी करने की हिमायत की जा रही थी। ब्याज दर घटाने का वित्त मंत्रालय का यह आदेश देशभर के करोडों कर्मचारियों के लिए इसलिए भी बड़ा झटका माना जा रहा था क्योंकि पिछले दो वित्त वर्ष से ईपीएफ की ब्याज दर में कोई बढोत्तरी नहीं की गई थी। दो साल से ब्याज दर 8.75 पर ही टिकी हुई थी। मंत्रालय ने ब्याज दर में .05 फीसदी की कमी और कर दी थी। कमाल की बात ये है कि साल 2010 के बाद से लगातार ईपीएफ की ब्याज दर में कटौती की जा रही है। साल 2010-11 में ईपीएफ पर ब्याज 9.5 फीसदी था।   Employee Provident Fund (EPF) interest rate increased to 8.8 pc from 8.7 pc earlier approved by Finance Ministry. — Press Trust of India (@PTI_News) April 29, 2016
बॉलीवुड की हॉट एक्ट्रेस कैटरीना कैफ के साथ हाल ही में एक दिवाली पार्टी में देखे गए मुकेश अंबानी के बेटे आकाश अंबानी चर्चा में हैं, और कैट के साथ उनकी फोटो भी सोशल मीडिया पर खूब वायरल हो रही है। फिलहाल अंबानी पुत्र के लेकर एक नई और चौंकाने बात सामने आ रही है। आकाश अंबानी और उनके भाई बहनों को अरब पति परिवार में पैदा होने के बावजूद स्कूली दिनों में जेब खर्च महज पांच रुपए दिया जाता था। वे लक्जरी कार से नहीं, बल्कि पब्लिक ट्रांसपोर्ट से स्कूल जाते थे। ये बातें आकाश की मां नीता अंबानी ने एक इंटरव्यू के दौरान कहीं। दरअसल, नीता यह बताकर ये जता रही थीं कि उनके तीनों बच्चों की शिक्षा और संस्कारों का बखूबी ख्याल रखा गया है। उन्हें योग्य बनाने के साथ ही अच्छा इंसान भी बनाया गया है।  अंबानी पुत्रों के संस्कारों के बारे में उनके सहपाठी भी बताते हैं। नीता ने इंटरव्यू में एक दिलचस्प कहानी बताई कि एक बार उनके छोटे बेटे अनंत ने उनसे पांच की बजाय दस रुपए मांगे। कारण पूछा तो उसने बताया कि पांच रुपए का सिक्का देखकर उसके दोस्त कहते हैं कि तू अंबानी है या भिखारी।
मंगलवार को भारतीय रिजर्व बैंक (आरबीआई) द्वारा रेपो रेट में चौथाई फीसदी की कटौती किए जाने से हर तरह के कर्ज के सस्ता होने का रास्ता साफ हो गया है। बैंकों द्वारा इसे अमली जामा पहनाए जाने के बाद होम लोन, कार लोन के साथ-साथ उद्योग जगत को भी सस्ती दर पर पूंजी उपलब्ध होगी। इससे न केवल आम आदमी की जेब पर मासिक किस्तों (ईएमआई) का बोझ कम होगा बल्कि अर्थव्यवस्था के विकास की गति भी तेज होगी। आरबीआई के इस फैसले से जहां कर्ज लेने वाले लोगों को राहत मिलेगी वहीं बैंक जमा में निवेश करने वालों का रिटर्न घटेगा। अगर बैंक ब्याज दर घटाएंगे तो जमा दरों में कटौती भी करेंगे। विशेषज्ञों के अनुसार, बैंक यदि ब्याज दर कम करते हैं तो आरबीआई को आगे चौथाई फीसदी और रेपो रेट कम कर सकता है। रिजर्व बैंक ने मंगलवार को चालू वित्त वर्ष की पहली द्विमासिक मौद्रिक समीक्षा पेश करते हुए रेपो रेट में चौथाई फीसदी की कटौती की और इसे 6.75 फीसदी से घटा कर 6.50 फीसदी कर दिया है। यही नहीं, अर्थव्यवस्था में पर्याप्त तरलता रहे, इसके लिए रिजर्व बैंक ने बैंकों का दैनिक कैश रिजर्व रेशियो 95 फीसदी से घटा कर 90 फीसदी कर दिया है। हालांकि, नकद आरक्षित अनुपात (सीआरआर) में कोई बदलाव नहीं किया गया है। यह चार फीसदी के पूर्व स्तर पर ही है। आरबीआई ने नकदी की मार्जिनल स्टैंडिंग फैसिलिटी (एमएसएफ) पर ब्याज 0.75 फीसदी घटा दिया है और रिवर्स रेपो रेपो दर में चौथाई फीसदी की बढ़ोतरी की है ताकि अल्पावधि के कॉल मनी दरों का रेपो दर से बेहतर तालमेल हो सके। हालांकि, इसी के साथ जमाओं पर मिलने वाली ब्याज दर भी घट जाएगी। इससे पहले सरकार छोटी बचत योजनाओं की जमा दरें घटा चुकी है। रिजर्व बैंक की इस कटौती के बाद रेपो रेट मार्च 2011 के बाद के न्यूनतम स्तर पर आ गया है। इससे मोटर वाहन, कंज्यूमर ड्यूरेबल गुड्स और रीयल इस्टेट क्षेत्र खासा उत्साहित है क्योंकि लोन सस्ता होने पर उनकी बिक्री बढ़ेगी।
सरकार के 500 और 1000 रुपए के नोटों को बदचलन करने के बाद आभूषण विक्रेताओं से जबरदस्त खरीदारी देखने को मिली। इसके बाद आयकर विभाग की भौवें तनी और देशभर में उसने ताबड़तोड़ छापेमारी की। हालांकि आयकर विभाग उसे केवल सर्वे कह रहा है। आयकर विभाग द्वारा सर्वे किए जाने से घबराए आभूषण विक्रेताओं ने राजधानी दिल्ली समेत देश के कई शहरों में सोने और ज्वेलरी के प्रतिष्ठान 7वें दिन मंगलवार को भी बंद रखे।गौरतलब है कि पुराने चलन से बाहर किए गए नोटों के बदले में सर्राफा कारोबारियों और अन्य ऑपरेटरों द्वारा कथित मुनाफाखोरी व कर चोरी किए जाने की रिपोर्ट मिलने के बाद विभाग ने बाजार में सर्वे करना शुरू किया। दिल्ली-एनसीआर समेत देश के कई शहरों में 10 नवंबर को सर्वे किया। सूत्रों के मुताबिक, डायरेक्टोरेट जनरल ऑफ सेंट्रल एक्साइज इंटेलीजेंस (डीजीसीईआई) के अधिकारियों ने इन ज्वेलर्स को नोटिस भेजे हैं, जिनमें उनसे सोने की बिक्री का विवरण मांगा गया है।
देश की सबसे बड़ी प्राइवेट टेलिकॉम कंपनी भारती एयरटेल गुरूवार को अपना पेमेंट बैंक लांच करने जा रही है। वित्त मंत्री अरुण जेटली इसकी शुरूआत करेंगे। यह पहली बार होगा जब कोई टेलिकॉम कंपनी देश में अपना पेमेंट बैंक शुरू करने जा रही है। एयरटेल का पेमेंट बैंक फिलहाल देश के चार राज्यों में पायलेट बेसिस पर चल रहा है। प्रयोग सफल होने के बाद इसको अब विधिवत रुप से शुरू किया जाएगा। 11 अप्रैल 2016 को रिजर्व बैंक ऑफ इंडिया ने पहली बार किसी कंपनी को पेमेंट बैंक शुरू करने का लाइसेंस दिया था।
टाटा मोटर्स ने मंगलवार को अपनी वाणिज्यिक वाहन (सीवी) कारोबार इकाई के लिए बॉलीवुड अभिनेता अक्षय कुमार को ब्रांड एंबेसडर नियुक्त किया। कंपनी ने बयान में कहा कि अक्षय कुमार जनवरी 2017 में कंपनी द्वारा वाणिज्यिक वाहन खंड में की जाने वाली नई लांच से इस भूमिका को संभालेंगे। टाटा मोटर्स और अक्षय कुमार के इस गठजोड़ को एक मल्टी-मीडिया कैंपेन द्वारा सहयोग किया जाएगा। यह कैंपेन जनवरी 2017 के पहले सप्ताह में शुरू होगा। आगे कहा गया कि उत्पादों और समाधानों के अलावा अक्षय कुमार कंपनी द्वारा की जाने वाली इनोवेटिव मार्केटिंग और ग्राहक अनुभव पहलों में भी सक्रिय रूप से भाग लेंगे। बॉलीवुड अभिनेता के साथ साझेदारी पर टाटा मोटर्स के कार्यकारी निदेशक (वाणिज्यिक वाहन कारोबार इकाई) रवींद्र पिशारोडी ने कहा कि हमें विश्वास है कि अक्षय कुमार की लोकप्रियता से टाटा मोटर्स के वाणिज्यिक वाहन ब्रांड की भविष्य की दिशा को और स्पष्ट करने में मदद मिलेगी। इस साझेदारी पर अक्षय कुमार ने कहा कि टाटा ब्रांड उन ब्रांडों में से एक है, जिनके साथ हममें से कई लोग बड़े हुए हैं और अब उनके साथ जुड़ना वास्तव में सम्मान की बात है। कोई भी भारतीय ट्रकिंग को टाटा से बेहतर नहीं समझ सकता और प्रचार करने के लिए इससे अच्छा और उपयुक्त ब्रांड कोई अन्य नहीं हो सकता।
खुदरा  महंगाई बढने के संकेतों के बीच रिजर्व बैंक के गवर्नर  रघुराम राजन द्वारा मंगलवार को द्वैमासिक मौद्रिक नीति की समीक्षा में नीतिगत दरों  में कटौती के आसार कम हैं। इस बारे में जब केन्द्रीय वित्त मंत्री अरुण जेटली से पूछा गया तो उन्होंने जवाब के लिए एक दिन और इंतजार करने को कहा। विशेषज्ञों का कहना है कि रिजर्व बैंक  ब्याज दर में कटौती की दिशा में कोई अगला कदम बढ़ाने से पहले मानसून की  प्रगति का थाह लेना चाहेगा। मानसूनी वर्षा की शुरूआत में इस साल देर हो रही  है पर मौसम विभाग और निजी एजेंसियों ने वर्षा सामान्य या उससे ऊपर रहने  का अनुमान लगाया है। सोमवार को इस बारे में जब जेटली से जानने की कोशिश की गई तो उन्होंने परिणाम जानने के लिए एक दिन और इंतजार करने को कहा। राजन ने पिछले साल जनवरी से लेकर अब तक नीतिगत ब्याज  दर में कुल मिला कर 1.5 प्रतिशत की ही कटौती की है। लेकिन उनकी आलोचना इसी बात को लेकर हो रही है कि उन्होंने दरों में कमी शुरू  करने से पहले जरुरत से ज्यादा समय तक मौद्रिक नीति को सख्त रखा। राजन  नीतिगत दरें में कटौती करने के साथ साथ बैंकों को उसका पूरा फायदा ग्राहकों  तक पहुंचान के लिए भी जोर देते आ रहे हैं।
सस्ते टिकट के बलबूते रेलवे को पछाड़ने की मुहिम में विमानन कंपनी जेट एयरवेज भी कूद पड़ी है। जेट एयरवेज ने भी 'डील वाली दिवाली' के नाम से सस्ते टिकट के ऑफर का ऐलान किया है। इस ऑफर के तहत ग्राहक 921 रुपये में टिकट ले सकते हैं जिसमें बाकी के चार्जेज भी शामिल हैं। जेट एयरवेज का यह ऑफर इकॉनोमी क्लास से खास रूट पर यात्रा करने वालों के लिए है। अगर आप इस ऑफर का फायदा लेना चाहते हैं तो आपको 30 अक्टूबर तक जेट एयरवेज का टिकट लेना होगा। 
डिजिटल लेनदेन को प्रोत्साहित करने के लिए सरकार व्यापारी व ग्राहक दोनों को डिजिटल लेनदेन पर लगने वाले शुल्क से मुक्त करने जा रही है। इलेक्ट्रॉनिक्स व आईटी मंत्रालय की सचिव अरुणा सुंदरराजन ने बताया कि जल्द ही सरकार की तरफ से इस फैसले की घोषणा की जाएगी। उन्होंने बताया कि देश की सभी फेयर प्राइस दुकानों में आधार लिंक ट्रांजेक्शन सुविधा बहाल करने की दिशा में काम किया जा रहा है। सुंदरराजन ने बताया कि डिजिटल लेनदेन को प्रोत्साहित करने के लिए सरकार सिर्फ ग्राहकों को ही नहीं बल्कि व्यापारियों को भी डिजिटल ट्रांजेक्शन के दौरान लगने वाले शुल्क में पूरी तरह छूट देने जा रही है। उन्होंने बताया कि अगर कोई व्यक्ति पेट्रोल पंप पर 100 रुपये का पेट्रोल लेता है, लेकिन डिजिटल भुगतान करने पर उसे 101 या 102 रुपये का भुगतान करना पड़े तो वह डिजिटल भुगतान के लिए प्रेरित नहीं होगा। वैसे ही व्यापारियों को भी डिजिटल लेनदेन करने पर 1.5-2 फीसदी का शुल्क देना होता है। उन्हें भी सरकार इस प्रकार के शुल्क से मुक्त करने जा रही है। उन्होंने बताया कि जल्द ही सरकार इसकी घोषणा कर सकती है। जरूरत पड़ने पर इस मामले को कैबिनेट के समक्ष लाया जा सकता है। सुंदरराजन ने बताया कि सरकार का मकसद है कि डिजिटल लेनदेन के मामले में व्यापारियों को इस प्रकार की छूट देकर उन्हें लेवल प्लेइंग फील्ड मुहैया कराई जाए। उन्होंने बताया कि बड़े शहरों में हर छोटी-बड़ी दुकानों में डिजिटल भुगतान के प्रचलन की शुरुआत के लिए अगले मार्च तक 10 लाख प्वॉइंट ऑफ सेल (पीओएस) लगाए जाने की संभावना है।  
डीसीबी बैंक ने आधार आधारित एटीएम इस्तेमाल सुविधा शुरू की है। इसमें ग्राहक को एटीएम से ट्रांजैक्शन के लिए पिन की जरूरत नहीं पड़ेगी। ग्राहक अपनी बायोमैट्रिक डिटेल्स का इस्तेमाल कर ट्रांजैक्शन कर सकते हैं। यह पहली बार है जब भारत के किसी छोटे बैंक ने इस तरह की सुविधा शुरू की है। बैंक के प्रबंध निदेशक व मुख्य कार्यकारी मुरली नटराजन ने कहा ‘हमने देश में पहला एटीएम शुरू किया है, जो आधार डेटा के प्रयोग से चलता है। इसमें कार्ड के बगैर भी ट्रांजैक्शन किया जा सकता है।’ उपभोक्ता ट्रांजैक्शन शुरू करने के लिए एटीएम पर या तो अपना 12 अंकों का आधार नंबर डाल सकते हैं या कार्ड स्वाइप कर सकते हैं। पहचान की पुष्टि के लिए पिन के बजाए बायोमैट्रिक डिटेल्स की जरूरत होगी। उन्होंने बताया कि प्रमाणिकता के लिए आपको स्कैनर पर अपनी अंगुली रखनी होगी। यह पिन से बेहतर है क्योंकि एक से ज्यादा बैंक खाते होने पर पिन भूल भी सकते हैं। उन्होंने आगे कहा कि इस सुविधा का लाभ उठाने के लिए ग्राहक को अपने आधार नंबर को बैंक खाते से सीड करवाना जरूरी होगा। शुरूआत में केवल डीसीबी बैंक के ग्राहक ही इस सुविधा का लाभ उठा पाएंगे।
प्रवर्तन निदेशालय ने शराब कारोबारी विजय माल्या की 1620 करोड़ रुपये की और संपत्ति जब्त की है। धन शोधन प्रतिबंध कानून अदालत के आदेश पर ईडी ने माल्या और अन्य लोगों पर इस कार्रवाई को अंजाम दिया। अधिकारियों ने बताया कि ‘फ्रीज और गिरवी रखे शेयर’ को जब्त करने का यह आदेश अदालत ने बृहस्पतिवार को दिया था।
सोने की भौतिक मांग को कम करने के लिए पिछले साल शुरू की गई सॉवरेन गोल्ड बांड योजना सोमवार को फिर से शुरू हो गई है। ऐसा इसलिए कि लोग धनतेरस पर सोने की बजाय बांड खरीदें। वित्त मंत्रालय से मिली जानकारी के अनुसार गोल्ड बांड के आवेदन 24  अक्टूबर 2016 से 2 नवंबर 2016 तक स्वीकार किए जा रहे हैं और ये बांड 17 नवंबर 2016 को  जारी किए जाएंगे। गोल्ड बांड योजना के तहत यह छठा निर्गम है। अच्छी बात यह है कि इस बार सरकार इस  पर 50 रुपये प्रति ग्राम की छूट दे रही है। उल्लेखनीय है कि वर्ष 2015-16 की बजट में घोषित गोल्ड बांड योजना को प्रधानमंत्री नरेंद्र मोदी ने बीते 5 नवंबर को जारी किया था। 
टाटा संस के अंतरिम चेयरमैन और टाटा ट्रस्ट के प्रमुख रतन टाटा ने कहा है कि वह कंपनी के मौजूदा हालात को देखते हुए टाटा ट्रस्ट के अध्यक्ष पद से इस्तीफा नहीं दे रहे हैं। टाटा संस की तरफ से शुक्रवार को जारी एक बयान में रतन टाटा ने कहा है कि ट्रस्टी से बातचीत का हवाला देकर मीडिया में उनके इस्तीफे का जो कयास लगाया जा रहा है, वह पूरी तरह से गलत है। ट्रस्ट में महज उस व्यवस्था को बनाने पर चर्चा चल रही है, जिससे भविष्य में टाटा ट्रस्ट में नेतृत्व परिवर्तन को आसानी से अंजाम दिया जा सके। टाटा का कहना है कि इस समय कंपनी ने कई ऐसे फैसले लिए हैं, जो राष्ट्रीय महत्व के हैं। लिहाजा, वह इन फैसलों को निर्णायक स्थिति तक ले जाने के लिए टाटा ट्रस्ट की कमान अपने पास रखेंगे। उल्लेखनीय है कि मीडिया में ऐसी खबर आई है कि रतन टाटा, टाटा ट्रस्ट के अध्यक्ष पद से इस्तीफा दे रहे हैं। इसके बाद टाटा संस की तरफ से सफाई देने के लिए यह बयान जारी हुआ है। टाटा ट्रस्ट की टाटा संस में 66 फीसदी की हिस्सेदारी है।
मुकेश अंबानी की अगुवाई वाली रिलायंस जियो अनलिमिटेड फ्री 4जी सेवा के साथ आपको हर महीने कमाई करने का मौका भी दे रही है। कंपनी ने कॉल ड्रॉप की समस्या को दूर करने के लिए अगले 6 महीने में 45,000 मोबाइल टावर लगाने का फैसला लिया है। ऐसे में आप घर की छत पर मोबाइल टॉवर लगवा कर हर महीने 25 से 30 रुपए कमा सकते हैं। गौरतलब है कि कंपनी की पॉइंट ऑफ इंटरकनेक्ट (पी.ओ.आई.) की समस्या की वजह से ग्राहकों को परेशानियां झेलनी पड़ रही है। जिसके बाद जियो ने ट्राई से मौजूदा कंपनियों की शिकायत भी की है कि इसे उपलब्ध इंटरकनेक्शन मुहैया नहीं करा रही हैं। एक आधिकारिक सूत्र ने बताया, ‘टेलिकॉम मिनिस्टर मनोज सिन्हा के साथ मीटिंग में रिलायंस जियो ने कहा कि वह अपने नेटवर्क को मजबूत करने के लिए छह महीने में 45,000 मोबाइल टावर लगाएगा। कंपनी का कहना है कि वह अगले 4 साल में एक लाख करोड़ रुपए का निवेश करेगी। नए टावर लगाने की योजना भी उस निवेश का ही एक हिस्सा है।’
आयकर विभाग के एक करोड़ रुपये या इससे ज्यादा रकम दबाकर बैठे व्यक्ति अब बदनाम होंगे क्योंकि विभाग ने ऐसे करदाताओं का नाम सार्वजनिक करने का निर्णय लिया है। यह फैसला इसी वित्त वर्ष से लागू हो रहा है। पिछले साल विभाग ने इस तरह की परिपाटी शुरू की थी लेकिन उस समय बीस से तीस करोड़ रुपये दबाने वालों का नाम, पता, संपर्क और पैन नंबर का प्रकाशन देश के प्रमुख दैनिकों में किया गया था। यदि कर की रकम दबाने वाली कोई कंपनी है तो ऐसे मामलों में कंपनी के प्रमुख शेयर धारकों का नाम उजागर किया गया था। अभी तक देशभर के ऐसे 67 बकाएदारों का नाम उजागर हो चुका है। अब रकम की सीमा को कम करते हुए इसे एक करोड़ रुपये तक ले आया गया है। एक वरिष्ठ अधिकारी के मुताबिक इस दायरे में आने वाले सभी करदाता, चाहे वह व्यक्तिगत हों या कारपोरेट, का नाम उजागर किया जाएगा। इनका नाम अगले साल 31 जुलाई से पहले प्रकाशित कर दिया जाएगा। इस बारे में केन्द्रीय प्रत्यक्ष कर बोर्ड -सीबीडीटी- से जरूरी आदेश जारी किया जा चुका है। उनके मुताबिक इस अभ्यास का उद्देश्य इस तरह के कर चोरों के बारे में आम जनता को सूचित करना है, कि इन लोगों ने तमाम प्रयासों के बावजूद कर का भुगतान नहीं किया है। 
ई-कामर्स साइट से खरीदारी पर कैश बैक का लाभ देने के लिए लाफालाफाडॉटकॉम ग्राहकों के लिए काफी आकर्षक पेशकश लेकर आई है। लाफालाफा के तहत खरीदारी करने पर ग्राहकों को ई-कामर्स साइट की तरफ से मिलने वाली छूट के अलावा कैश बैक की सुविधा दी गई है। लाफालाफाडॉटकॉम की संस्थापक योशा गुप्ता ने बताया कि उन्होंने लाफालाफा नामक एक एंड्रायड ऐप लांच किया है, जिसके माध्यम से ग्राहक, अमेजन, फ्लिपकार्ट, जबोंग जैसी कई ई-कामर्स साइट पर जाकर खरीदारी कर सकते हैं और उसके बदले में खरीदारी करने वाले ग्राहकों को 2-20 फीसदी तक का कैश बैक दिया जाता है। गुप्ता के मुताबिक फैशन से जुड़े आइटम की खरीदारी पर ग्राहकों को 15-20 फीसदी तक का कैश बैक तो इलेक्ट्रॉनिक्स वस्तुओं की खरीदारी पर 2-5 फीसदी तक का कैश बैक ग्राहकों को दिया जाता है।
अमेरिका में ब्याज दरें बढ़ने की अटकलों के बीच विदेशों में कमजोरी के रुख के चलते बुधवार को सोने और चांदी की कीमतों में बड़ी गिरावट आई। सोने के दामों में आई गिरावट इस साल की एक दिन की सबसे बड़ी गिरावट है। राष्ट्रीय राजधानी दिल्ली में सोना 730 रुपये लुढ़ककर 30,520 रुपये प्रति 10 ग्राम पर आ गया। वहीं, चांदी भी 1,750 रुपये की गिरावट के साथ 44,000 रुपये के स्तर से फिसलकर 43,250 रुपये प्रति किलोग्राम रह गई। विशेषज्ञों के अनुसार अमेरिकी अर्थव्यवस्था में सुधार के बीच फेडरल रिजर्व जल्द ही ब्याज दर में वृद्धि कर सकता है, जिससे डॉलर मजबूत होता चला गया और बहुमूल्य धातुओं की मांग प्रभावित हुई। वैश्विक स्तर पर न्यूयॉर्क में मंगलवार के कारोबार में सोना 3.26 प्रतिशत की गिरावट के साथ 1,268.40 डॉलर और चांदी 5.38 फीसदी की गिरावट के साथ 17.78 डॉलर प्रति औंस रह गई। 18 जुलाई के बाद का यह न्यूनतम स्तर है।
सोना शुक्रवार को कमजोर वैश्विक रुझान और घरेलू हाजिर बाजार में ज्वेलरों की ओर से मांग गिरने की वजह से 130 रुपये लुढ़क गया। इस गिरावट के बाद सोना 10 माह के निचले स्तर 28,580 रुपये प्रति 10 ग्राम पर आ गया। यह स्तर पिछली बार 9 फरवरी को देखा गया था, जब सोने की कीमतें 25,585 रुपये प्रति 10 ग्राम पर बंद हुई थीं। हालांकि चांदी में औद्योगिक इकाइयों व सिक्का निर्माताओं की ओर से लिवाली बढ़ने के चलते 250 रुपये की तेजी आई और यह 41,850 रुपये प्रति किलो पर पहुंच गई। वैश्विक तौर पर सिंगापुर में सोना 0.15 फीसदी गिरकर 1,168.60 डॉलर प्रति औंस पर आ गया। वहीं सोने की 8 ग्राम गिन्नी का भाव 24,200 रुपये प्रति गिन्नी के पुराने स्तर पर ही बना रहा। चांदी की सप्ताह आधारित डिलीवरी में 320 रुपये की गिरावट आई और यह 41,460 रुपये प्रति किलो हो गई। दूसरी ओर छिटपुट सौदों में चांदी सिक्का का मूल्य 100 सिक्कों की खरीद व बिक्री के लिए क्रमश: 73,000 रुपये और 74,000 रुपये पर स्थिर रहा।
देश के सबसे बड़े बैंक भारतीय स्टेट बैंक (एसबीआई) और निजी क्षेत्र के आईसीआईसीआई बैंक ने होम लोन 0.10 फीसदी सस्ता कर दिया है। एसबीआई ने होम लोन की ब्याज दर घटा कर 9.45 फीसदी कर दी है। महिला ग्राहकों को एसबीआई 9.4 फीसदी की दर पर होम लोन देगा। एसबीआई की नई ब्याज दरें पहली अप्रैल से प्रभावी हो गई हैं। आईसीआईसीआई बैंक कमजोर तबके के होम लोन लेने वालों को 25 लाख रुपये तक के कर्ज 9.40 फीसदी पर देगा जबकि पांच करोड़ रुपये से अधिक का होम लोन लेने महिला ग्राहकों से बैंक 9.65 फीसदी का ब्याज लेगा। भारतीय रिजर्व बैंक (आरबीआई) द्वारा लागू किए ब्याज दर की गणना के नये नियम के बाद एसबीआई ने होम लोन की ब्याज दरों में कटौती की है। दूसरे बैंकों के कर्ज की ब्याज दरें भी जल्द ही कम हो सकती है क्योंकि पहली अप्रैल से फंड की मार्जिनल कॉस्ट आधारित उधारी दर (एमसीएलआर) प्रणाली लागू हो गई है। अगर बैंक पांच अप्रैल को आरबीआई द्वारा रेपो रेट में की गई चौथाई फीसदी का फायदा ग्राहकों तक पहुंचाने का निर्णय करते हैं तो कर्ज की दरें और घट सकती हैं। एसबीआई के होम लोन की पुरानी दरें 9.55 फीसदी थी जबकि महिला ग्राहकों के लिए यह 9.50 फीसदी थी। एसबीआई के कार लोन की ब्याज दर भी 9.80 प्रतिशत हो गई है।
पहली बार होम लोन लेने जा रहे हैं तो जरा रुकिए ये खबर आपको फायदा दिला सकती है। लोग अकसर लंबे समय की योजना बनाए बिना जल्दबाजी में लोन ले लेते हैं। बाद में लोन की अदायगी में दिक्कतें सामने आने पर उन्हें अपनी गलती का अहसास होता है और इस बात का पछतावा होता है कि लोन लेने से पहले उन्होंने इसके लिए अच्छी तरह होमवर्क क्यों नहीं किया। इसलिए घर खरीदने के लिए लोन लेते वक्त सावधानी बरतना जरूरी है क्योंकि इस कर्ज का असर आपके बजट पर काफी लंबे समय तक पड़ता है। कुछ बिंदुओं पर गौर किया जाए, तो आप खुद को इस तरह की उलझनों और परेशानियों से बचा सकते हैं।
भारतीय कंपनी पेटीएम का दिग्गज चीनी ऑनलाइन रिटेल कंपनी अलीबाबा में विलय हो सकता है। सूत्रों से मिली जानकारी के अनुसार अलीबाबा के कई कर्मचारी पेटीएम के नोएडा ऑफिस में डेरा डाले हुए हैं। ये सभी कर्मचारी पेटीएम के सीनियर कर्मचारियों के साथ इस भारतीय फर्म को अलीबाबा के ई-कॉमर्स पोर्टल के रूप में तब्दील करने पर काम कर रहे हैं। एक सूत्र ने बताया कि चीनी कंपनी के एग्जिक्यूटिव्स अलीबाबा के मालिकाना हक वाले पेमेंट प्लेटफॉर्म अलीपे के साथ पेटीएम के एकीकरण की प्रक्रिया के निरीक्षण के लिए यहां मौजूद हैं।
प्रधानमंत्री नरेंद्र मोदी द्वारा 8 नवंबर को नोटबंदी की घोषणा करने के बाद एनआरआई ने सबसे ज्यादा पैसा बाहर निकाल लिया। एनआरआई लोगों ने अक्तूबर और नवंबर माह में 1700 करोड़ डॉलर निकाला, जिसकी वजह से डॉलर के मुकाबले रुपया अपने सबसे निचले स्चर पर पहुंच गया है। ऐसा पहली बार हुआ है, जब अनिवासी भारतीयों ने पहली बार इतनी बड़ी मात्रा में अपने निवेश को बाहर निकाला है। इतना पैसा 2008 में आई विश्वव्यापी मंदी के दौरान भी नहीं निकाला गया था।
वस्तु एवं सेवा कर (जीएसटी) की प्रस्तावित चार स्तरीय संरचना से रसोई घर का हिसाब किताब गड़बड़ा सकता है, क्योंकि खाद्य तेलों, मसालों और चिकेन पर पर ऊंचा कर लगने से ये सामान महंगे हो सकते हैं। वहीं टेलीविजन, एयर कंडीशनर, फ्रीज और वाशिंग मशीन जैसे कुछ उपभोक्ता टिकाऊ सामानों पर कर घटने से ये चीजें सस्ती हो सकती हैं। सरकार जीएसटी कर व्यवस्था एक अप्रैल 2017 से लागू करना चाहती है और इस सप्ताह राज्यों के साथ हुई बैठक में केंद्र सरकार ने चार स्तरीय जीएसटी कर संरचना का प्रस्ताव रखा है।
दुनिया की सबसे बड़ी फोन निर्माता सैमसंग ने कहा है कि वह भारतीय बाजार में केवल 4जी वीओएलटीई सक्षम स्मार्टफोन ही उतारेगी। कंपनी के एक अधिकारी ने बताया कि यह फैसला इसलिए लिया गया है क्‍योंकि अब पूरा बाजार इस ओर शिफ्ट हो चुका है। तकरीबन 80 फीसदी स्‍मार्टफोन यूजर्स 4जी इनेबल्‍ड हैंडसेट की ओर शिफ्ट हो चुके हैं। हम भविष्‍य में अपने सभी स्‍मार्टफोन सभी सेगमेंट में केवल इसी कैटेगरी में ही लॉन्‍च करेंगे। सैमसंग इंडिया इलेक्ट्रॉनिक्स के उपाध्यक्ष (मोबाइल कारोबार) मनु शर्मा ने कहा, ‘लगभग 80 प्रतिशत स्मार्टफोन उपयोक्ताओं ने 4जी हैंडसेट अपना लिया है।  भविष्य में हम अपने सभी स्मार्टफोन इसी श्रेणी में पेश करेंगे। कंपनी अपने नोएडा कारखाने में 2000 करोड़ रुपए निवेश करेगी ताकि स्मार्टफोन विनिर्माण क्षमता बढ़ाई जा सके।’उन्‍होंने बताया कि इस निवेश के साथ स्‍मार्टफोन मैन्‍यूफैक्‍चरिंग कैपेसिटी के साथ अन्‍य उत्‍पादों का निर्माण बढ़ाया जाएगा। 
सर्राफा बाजार में सोमवार को सोना भी 200 रुपये गिरकर 31,050 रुपये व चांदी 775 रुपये गिरकर 45,200 रुपये प्रति किलो हो गई। घरेलू औद्योगिक इकाइयों द्वारा कमजोर खरीद के बीच कमजोर वैश्विक रुख के चलते यह गिरावट आई। ज्वेलरों की ओर से मांग में कमी के चलते सोना भी 200 रुपये गिरकर 31,050 रुपये प्रति 10 ग्राम के स्तर पर पहुंच गया। सर्राफा कारोबारियों ने कहा कि घरेलू हाजिर बाजार में औद्योगिक इकाइयों और सिक्का निर्माताओं की ओर से कमजोर खरीद ने चांदी की कीमतों पर दबाव बनाया। वैश्विक तौर पर सिंगापुर में चांदी 2.03 फीसदी गिरकर 18.86 डॉलर प्रति औंस हो गई और सोने के दाम 0.59 फीसदी घटकर 1,333.20 डॉलर प्रति औंस हो गए। राष्ट्रीय राजधानी में चांदी के दाम 775 रुपये गिरकर 45,200 रुपये प्रति किलो हो गए और सप्ताह आधारित डिलीवरी 960 रुपये कम होकर 44,485 रुपये प्रति किलो के स्तर पर आ गई। चांदी के सिक्कों की कीमत में भी 1,000 रुपये की गिरावट आई और 100 सिक्कों की खरीद और बिक्री के लिए मूल्य क्रमश: 74,000 रुपये और 75,000 रुपये हो गया।
वित्त मंत्री अरुण जेटली ने सोमवार को बताया कि नोटबंदी के बाद सरकार के टैक्स कलेक्शन में बढ़ोतरी हुई है। जेटली ने मीडिया को बताया कि अप्रैल से दिसंबर 2016 तक अप्रत्यक्ष करों में पिछले वित्तीय वर्ष की तुलना में 25 फीसदी बढ़ोतरी हुई है। वहीं, इसी समयावधि में पिछले साल के मुकाबले प्रत्यक्ष करों में 12.01 फीसदी की बढ़ोरी हुई है।  
पेप्सिको की सीईओ इंद्रा नूयी ने कहा कि अमेरिकी राष्ट्रपति चुनाव में ट्रंप की जीत से घबरा गए हैं गैर-श्वेत कर्मचारी। इंद्रा नूयी ने कहा कि अमेरिकी राष्ट्रपति चुनाव में हिलेरी क्लिंटन की हार से उनकी बेटियां, समलैंगिक कामगार, कर्मचारी और गैर-श्वेत बेहद हैरान है। डोनाल्ड ट्रंप की जीत के बाद से अमेरिका में ये सभी अपनी सुरक्षा को लेकर बेहद चिंतित हैं। ट्रंप के राष्ट्रपति चुनाव जीतने के सवाल के जवाब में उनका यह बयान सामने आया है। भारत में जन्मीं नूयी डेमोक्रेट हिलेरी क्लिंटन की समर्थक है। उन्होंने कहा कि हिलेरी के हारने से उनकी बेटियां और पेप्सिको के कर्मचारी अपनी सुरक्षा को लेकर बेहद चिंतित हैं। ट्रंप के राष्ट्रपति बनने से खासकर गैर-श्वेत कर्मचारी बुरी तरह से डरे हुए हैं। गौरतलब है कि अपने प्रचार के दौरान डोनाल्ड ट्रंप ने कहा था कि अगर वो जीतते हैं तो गैर-श्वेत लोगों को देश से बाहर करेंगे।
आज के समय में बहुत से लोग ऑनलाइन शॉपिंग के जरिए ही सामान खरीदना पसंद कर रहे हैं। और ऐसा हो भी क्यों ना, ऑनलाइन शॉपिंग पर बहुत सारे आकर्षक ऑफर जो मिलते हैं। लेकिन जरा सोचिए कि किसी दिन इंटरनेट पर सजी ये सारी दुकानें बंद हो जाएं तो क्या होगा? आदित्य बिड़ला ग्रुप के चेयरमैन कुमार मंगलम बिड़ला का तो कुछ ऐसा ही सोचना है। कुमार मंगलम बिड़ला ने इकोनॉमिक टाइम्स को दिए एक इंटरव्यू में कहा कि आने वाले समय में रिटेल ई-कॉमर्स फेल हो जाएगा। उनका मानना है कि ई-कॉमर्स रिटेल का मॉडल अच्छा नहीं है।
सरकारी विमानन कंपनी एयर इंडिया ने ट्रेनों की तर्ज पर प्लेन में भी रिजर्वेशन की शुरुआत कर दी है। कंपनी ने एक बयान में कहा है कि उसकी सभी घरेलू उड़ानों में 6 सीटें महिलाओं के लिए आरक्षित होंगी। यह सिस्टम 18 जनवरी से लागू होगा। इसके लिए महिलाओं से अलग से कोई चार्ज नहीं लिया जाएगा। हर उड़ान में आगे की 6 सीटें महिलाओं के लिए रिजर्व होंगी, ताकि हवाई यात्रा के दौरान वो खुद को पूरी तरह सुरक्षित महसूस कर सकें। यह इस तरह का पहला ऑफर है। इससे पहले किसी भी विमान कंपनी ने यात्रियों के लिए इस तरह की शुरूआत नहीं की है। अंग्रेजी अखबार द हिंदू से बात करते हुए एयर इंडिया में रेवेन्यू मैनेजमेंट की जेनरल मैनेजर मीनाक्षी मलिक ने बुधवार को बताया था, 'हम अकेली यात्रा करने वाली महिलाओं के लिए इकॉनमी क्लास की तीसरी कतार की 6 सीटें रिजर्व रखेंगे। सरकारी कंपनी होने के नाते हमें लगता है कि महिला यात्रियों के लिए सुविधाएं बढ़ाई जानी चाहिए।' मलिक ने कहा, 'यात्रियों में कई महिलाएं ऐसी होती हैं जो अकेली यात्रा करती हैं। इसलिए, हम उनके लिए कुछ सीटें रिजर्व रखेंगे।' इस बाद हो सकता है अन्य विमानन कंपनियां भी मॉडल को अपनाएं और सीटें रिजर्व करने का चलन चल पड़े।
अरहर की दाल की आसमान छूती कीमतों से अगर आप भी परेशान हैं तो चिंता न करें। जल्द ही केंद्र सरकार आपकी इस परेशानी का समाधान करने वाली है। बहुत जल्द सरकार 400 ऐसे केंद्रीय भंडार और सफल आउटलेट शुरू करने वाली है, जिसके जरिए आप सस्ती दाल खरीद सकेंगे। आपको बता दें कि पिछले महीने भर में दिल्ली में दाल की कीमतों में 17 रुपए तक की बढ़ोत्तरी हो चुकी है। मौजूदा समय में अरहर की दाल की कीमत 149 रुपए तक पहुंच गई है, जो पिछले महीने 132 रुपए थी। कई जगह तो दालों की कीमत 200 रुपए के करीब जा पहुंची है।
रत्न व आभूषण के खुदरा कारोबारियों को उम्मीद है कि धनतेरस के दौरान रत्न व आभूषणों की बिक्री में लगभग 25 फीसदी की बढ़ोतरी होगी। विशेषज्ञों का कहना है कि पिछले साल के मुकाबले इस साल अच्छे मानसून और उपभोक्ता मांग बढ़ने के चलते आभूषणों की बिक्री में उल्लेखनीय बढ़ोतरी होगी। ऑल इंडिया जेम्स एंड ज्वेलरी ट्रेड फेडरेशन (जीजेएफ) के चेयरमैन, श्रीधर जीवी ने कहा कि बाजार मनोभाव मजबूत होते दिख रहे हैं और कीमतें काफी हद तक स्थिर हैं। अच्छे मानसून और मांग बढ़ने से बिक्री बढ़ेगी। हमें इस साल बिक्री में लगभग 20-25 फीसदी बढ़ोतरी की उम्मीद है। उन्होंने कहा कि इस साल उत्तरी क्षेत्र से रिपोर्ट काफी अच्छी हैं क्योंकि वहां यह त्योहार बहुत ज्यादा लोकप्रिय है। गीतांजलि जेम्स के चेयरमैन व प्रबंध निदेशक, मेहुल चौकसी ने कहा कि सीजन की शुरुआत अच्छी हुई है और आम मिजाज बहुत ही अच्छा है। इसलिए इस सकारात्मक प्रवृत्ति को देखते हुए हम पिछले साल के मुकाबले बिक्री में 25-35 फीसदी की बढ़ोत्तरी उम्मीद कर रहे हैं। उन्होंने आगे कहा कि अच्छा मानसून इस बढ़ोतरी को और बढ़ाएगा और हम इस साल 30,000-35,000 रुपये के आभूषणों की बिक्री बढ़ने की उम्मीद कर रहे हैं। पिछले एक-दो साल उद्योग के लिए बहुत ही खराब रहे और इस साल यह सेक्टर मांग में बढ़ोतरी का फायदा उठाने जा रहा है। विश्व स्वर्ण परिषद के प्रबंध निदेशक (भारत), सोमासुंदरम पीआर ने कहा कि बाजार में बहुत ज्यादा सकारात्मक मांग है और निराशाजनक पहली छमाही के बाद ज्वेलरी ग्राहक बाजार में वापस लौटे हैं। साल की पहली छमाही ज्वेलरों द्वारा 1 फीसदी उत्पाद शुल्क के खिलाफ की गई हड़ताल से प्रभावित हुई थी। 
सरकार देशवासियों को कैशलेस बनाने की मुहिम में पूरी तरह जुट गई है। हालांकि सरकार ये जानती है कि आधी से ज्यादा देश की जनता छोटे शहरों और गांव में रहती है। इसलिए सरकार ने भारतीय मोबाइल कंपनियों को 2000 रुपए से कम कीमत वाले ऐसे स्मार्टफोन लाने को कहा है जो फाइनेंशियल ट्रांजेक्शन करने में सक्षम हों। अंग्रेजी अखबार द टाइम्स ऑफ इंडिया के मुताबिक, हाल ही में नीति आयोग की अध्यक्षता में हुई एक बैठक में सरकार ने घरेलू स्मार्टफोन मेकर कंपनियों जैसे- माइक्रोमैक्स, इंटेक्स, लावा और कार्बन से कम कीमत वाले ऐसे फोन बनाने को कहा जो डिजिटल ट्रांजेक्शन कर पाएं।
भारत में लोकप्रिय योग गुरु बाबा रामदेव के करीबी सहयोगी आचार्य बालकृष्ण की कहानी किसी किवदंती की तरह लगती है। एक गरीब नेपाली चौकीदार के परिवार में पैदा हुए बालकृष्ण को हाल में भारत के 50 शीर्ष अरबपतियों की फोर्ब्स सूची में शामिल किया गया है। 44 साल के आचार्य बालकृष्ण भारत की सबसे तेज रफ्तार से आगे बढ़ती उपभोक्ता सामान बनाने वाली कंपनी पतंजलि आर्युवेद लिमिटेड के प्रबंध निदेशक हैं। फोर्ब्स के मुताबिक आचार्य बालकृष्ण भारत के 48वें अमीर व्यक्ति हैं, जिनकी कुल संपत्ति ढाई अरब अमरीकी डॉलर है। उनकी कंपनी शैंपू से लेकर अनाज और साबुन से लेकर नूडल्स तक, हर चीज बेचती है। हरिद्वार में नेपाली माता-पिता के घर जन्मे आचार्य बालकृष्ण एक आम सी जिंदगी जीते हैं और पतंजलि आयुर्वेद के रोजमर्रा का कामकाज उन्हीं के जिम्मे है। हरिद्वार के अपने दफ्तर में बीबीसी को दिए एक साक्षात्कार में उन्होंने कहा कि कंपनी की संपत्ति उनकी निजी नहीं है, बल्कि उस ब्रांड की है जो समाज के विभिन्न क्षेत्रों में सेवा प्रदान करता है।  
भारत में लोकप्रिय योग गुरु बाबा रामदेव के करीबी सहयोगी आचार्य बालकृष्ण की कहानी किसी किवदंती की तरह लगती है। एक गरीब नेपाली चौकीदार के परिवार में पैदा हुए बालकृष्ण को हाल में भारत के 50 शीर्ष अरबपतियों की फोर्ब्स सूची में शामिल किया गया है। 44 साल के आचार्य बालकृष्ण भारत की सबसे तेज रफ्तार से आगे बढ़ती उपभोक्ता सामान बनाने वाली कंपनी पतंजलि आर्युवेद लिमिटेड के प्रबंध निदेशक हैं। फोर्ब्स के मुताबिक आचार्य बालकृष्ण भारत के 48वें अमीर व्यक्ति हैं, जिनकी कुल संपत्ति ढाई अरब अमरीकी डॉलर है। उनकी कंपनी शैंपू से लेकर अनाज और साबुन से लेकर नूडल्स तक, हर चीज बेचती है। हरिद्वार में नेपाली माता-पिता के घर जन्मे आचार्य बालकृष्ण एक आम सी जिंदगी जीते हैं और पतंजलि आयुर्वेद के रोजमर्रा का कामकाज उन्हीं के जिम्मे है। हरिद्वार के अपने दफ्तर में बीबीसी को दिए एक साक्षात्कार में उन्होंने कहा कि कंपनी की संपत्ति उनकी निजी नहीं है, बल्कि उस ब्रांड की है जो समाज के विभिन्न क्षेत्रों में सेवा प्रदान करता है।  
मुकेश अंबानी की अगुवाई वाली कंपनी रिलायंस जियो ने हर मिनट 1,000 ग्राहकों को जोड़ने का रिकार्ड बनाया है। कंपनी ने लगभग 90 दिनों में पांच करोड़ उपभोक्ताओं को जोड़ने का काम किया है। कंपनी के पास पूरे देश में 4जी सेवाएं देने का लाइसेंस है। रिलायंस जियो को गत 5 सितंबर को लांच किया गया गया था। तब से लेकर अब तक हर मिनट 1,000 और हर दिन छह लाख ग्राहकों को जोड़ने का रिकार्ड बनाया गया है। कंपनी का दावा है कि गत 83 दिनों में उसके उपभोक्ताओं की संख्या पांच करोड़ पार कर गई है। दूरसंचार कंपनी एयरटेल को 5 करोड़ उपभोक्ताओं को जोड़ने में 12 वर्ष लग गए थे। दूरसंचार कंपनियां आइडिया और वोडाफोन  को तो इस आंकड़े को छूने में 13 साल लग गए।
आर्थिक मामलों के सचिव शक्तिकांत दास ने रविवार को ऑनलाइन शॉपिंग साइट अमेजॉन से कहा कि वह भारतीय चिन्हों और प्रतीकों को लेकर लापरवाह न रहे। साथ ही उन्होंने चेतावनी दी कि ऐसे विवाद से नुकसान उसी को होगा। दास ने एक ट्वीट कर अमेजॉन को यह नसीहत दी। इसके बाद एक अन्य ट्वीट में उन्होंने कहा कि अमेजॉन को लेकर टिप्पणी उन्होंने भारत के एक नागरिक की हैसियत से की है, क्योंकि वह गहराई से ऐसा महसूस कर रहे थे। इस बारे में किसी अन्य तरह के कयास नहीं लगाए जाने चाहिए। पिछले सप्ताह अमेजॉन की साइट पर तिरंगा जैसा पायदान बेचे जाने का मामला सामने आया था। भारत की ओर से जताए गए विरोध के बाद हालांकि कंपनी ने अपनी कनाडियाई वेबसाइट से उक्त उत्पाद को हटा दिया था। अमेरिका सिएटल स्थित अमेजॉन मुख्‍यालय के प्रवक्ता ने कहा था कि वेबसाइट पर पायदान नहीं बेचा जाएगा। इस घटना के बाद विदेश मंत्री सुषमा स्वराज को अमेजन पर महत्मा गांधी की तस्वीर वाले चप्पल बेचे जाने की शिकायत मिली। कई यूजर्स ने सुषमा को टैग करते हुए शिकायत की कि अमेजॉन की अमेरिकी वेबसाइट पर महात्मा गांधी की तस्वीर वाले बीच सैंडल बेचे जा रहे हैं। एक तीसरे ट्वीट में दास ने कहा कि सरकार आर्थिक सुधारों, कारोबारी माहौल को सहज बनाने और खुले व्यापार को बढ़ावा देना चाहती है।  
पूर्व वित्तमंत्री पी चिदंबरम ने प्रधानमंत्री नरेंद्र मोदी पर अर्थव्यवस्‍था को कैशलेस बनाने के मुद्दे पर निशाना साधा है। चिदंबरम ने पीएम मोदी को चैलेंज करते हुए कहा है कि क्या वह इंजीनियरिंग और मेडिकल कॉलेजों में कैपिटेशन फीस को खत्म करा सकते हैं। गौरतलब है कि कॉलेजों में दाखिले के ‌लिए अभिभावक कॉलेजों को मनचाही कैपिटेशन फीस देते हैं और वह भी कैश में। चिदंबरम ने कहा कि मई और जून में इंजीनियरिंग और मेडिकल कॉलेजों में दाखिले खुलेंगे इस दौरान कैपिटेशन फीस ली जाएगी। क्या पीएम मोदी अभिभावकों को ये आश्वासन दे सकते हैं कि इस बार उनसे कैपिटेशन फीस नहीं ली जाएगी। कांग्रेस के एक कार्यक्रम के दौरान पूर्व वित्‍तमंत्री ने कहा ‌कि जब पीएम मोदी कैशलेस इकॉनोमी की बात करते हैं तो वह ऐसी बातें करते हैं जो कहीं नही होंती। उनको कोई अधिकार नहीं है ऐसी बातें करने का। उन्हें वैश्‍विक फिनोमिना की ओर देखना चाहिए। अमेरिका में करीब 42 फीसदी कैशफ्लो आता है तो फ्रांस में 56 फीसदी। 
वैश्विक स्तर पर तेजी के साथ-साथ स्थानीय स्तर पर ज्वेलरों की खरीदारी से सोना और चांदी दोनों में अच्छी तेजी रही। सोना 250 रुपये बढ़कर 30,900 रुपये प्रति 10 ग्राम हो गया। वहीं औद्योगिक और सिक्का बनाने वालों की मांग बढ़ने से चांदी 1,550 रुपये की तेजी के साथ 47,750 रुपये प्रति किलो हो गई। डॉलर के कमजोरी के बीच अमेरिका में ब्याज दरों पर धीमी गति से निर्णय लिए जाने की खबर से सोना के साथ-साथ चांदी में भी निवेशकों की भारी खरीदारी हुई है। 
शीर्ष उपभोक्ता अदालत ने एचडीएफसी बैंक के बारे में कड़ी टिप्पणी करते हुए कहा कि उसके मन में भारत के प्रति कोई प्यार और सम्मान नहीं है। उसने विदेश में फंसे एक दंपति के डेबिट कार्ड को चालू नहीं कर देश की साख को खतरे में डाला। राष्ट्रीय उपभोक्ता विवाद निपटान आयोग (एनसीडीआरसी) ने बैंक पर यह टिप्पणी करते हुए उसे संबद्ध दंपति को 5 लाख रुपये जुर्माना देने का निर्देश दिया। बैंक की ओर से उनके कार्ड को चालू नहीं करने के कारण वे साल 2008 में 10 दिनों के लिए थाइलैंड और सिंगापुर में फंस गए थे। उपभोक्ता अदालत ने कहा कि बैंक का भारत के प्रति कोई प्यार और सम्मान नहीं है। देश की साख खतरे में थी। इस बात को जानते हुए कि भारतीय दूसरे देश में फंसे हैं, प्रबंधक का यह कर्तव्य था कि वह तत्काल कदम उठाते, उन्होंने 10 दिनों तक कोई कदम नहीं उठाकर बड़ी गलती की। यह बैंक की तरफ से लापरवाही और निष्क्रियता को दर्शाता है। न्यायमूर्ति जे एम मलिक ने कहा कि विदेशी हमेशा प्रक्रिया संबंधी देरी की शिकायत करते हैं, वे इस देश के साथ व्यापारिक संबंध नहीं चाहते हैं। बैंक का ढीला रवैया आश्चर्यचकित करने वाला है। शीर्ष उपभोक्ता आयोग ने चंडीगढ़ निवासी वरिष्ठ अधिवक्ता मोहिंदरजीत सिंह सेठी तथा उनकी पत्नी राजमोहिनी सेठी के लिए मुआवजा 50 हजार रुपये से बढ़ाकर 5 लाख रुपये कर दिया। दंपति ने राज्य उपभोक्ता आयोग के आदेश के खिलाफ एनसीडीआरसी में आवेदन दिया था। राज्य उपभोक्ता आयोग ने मुआवजा राशि 50,000 रुपये से बढ़ाने से मना कर दिया था। याचिका में मुआवजा राशि 50 हजार रुपये से बढ़ाकर 5 लाख रुपये करने का अनुरोध किया गया था। अपने आदेश मे शीर्ष उपभोक्ता अदालत ने कहा कि बैंक शाखा प्रबंधक राजिंदर पठेजा के खिलाफ कार्रवाई करने के लिए स्वतंत्र है और मुआवजे की राशि में से कम से कम 50 हजार रुपये उनके वेतन से काट सकता है।
मुंबई में टाटा ग्रुप के मुख्यालय के बाहर मारपीट को अंजाम दिया गया। तीन फोटोग्राफरों को सुरक्षाकर्मियों ने जमकर पीटा। पिटाई सायरस मिस्त्री विवाद में की गई। वारदात को बॉन्बे हाउस के बाहर अंजाम दिया गया। चश्मदीदों के मुताबिक सायरस मिस्त्री बाहर निकले तो फोटो पत्रकार उनकी तस्वीरें लेने लगे। लेकिन वहां मौजूद सुरक्षाकर्मियों ने आव देखा न ताव, और फोटो पत्रकारों की पिटाई कर दी। इससे पहले टाटा सन्स के बर्खास्त चेयरमैन सायरस मिस्त्री ने एनटीटी डोकोमो के साथ समूह के विवाद में लगे आरोपों का जोरदार खंडन किया था और कहा था कि इस साझा उपक्रम से जुड़े फैसलों में रतन टाटा शामिल रहे थे।  मिस्त्री के मुताबिक यह कहना गलत है कि टाटा डोकोमो विवाद में उन्होंने टाटा सन्स की संस्कृति और मूल्यों के मुताबिक फैसला नहीं लिया। लेकिन टाटा सन्स की ओर से मिस्त्री के इस बयान को खारिज कर दिया गया है और कहा गया है कि पता नहीं वह किन काल्पनिक आरोपों का हवाला दे रहे हैं।   मिस्त्री के दफ्तर से जारी एक बयान में कहा गया है कि टाटा-डोकोमो संयुक्त उपक्रम पर लिए गए फैसले और उसके बाद के विवाद की स्थिति पर जो फैसले लिए गए उनमें बोर्ड और रतन टाटा की पूरी सहमति थी।
सोने पर आयात शुल्क आधा कर दिया जाए और इसकी तस्करी पर पूरी तरह से रोक लगाकर बिक्री और खरीद कैशलेस कर दी जाए तो सोने पर सुहागा हो जाएगा। ताजनगरी में गुरुवार से शुरू हुए बुलियन ग्लोबल फेडरेशन कन्वेंशन में देश और दुनिया भर के बुलियन कारोबारियों ने बुलियन की खरीद-बिक्री को कैशलेस करने के साथ एक दर्जन मांगें उठाईं। जेपी पैलेस होटल में शाम को बुलियन फेडरेशन कन्वेंशन का शुभारंभ पूर्व केंद्रीय मंत्री डा. रामशंकर कठेरिया ने केंद्रीय प्रत्यक्षकर बोर्ड के पूर्व चेयरमैन अरुण जैन, बुलियन फेडरेशन अध्यक्ष लोकेश अग्रवाल, सचिव हरेश आचार्य के साथ किया। पूर्व मंत्री कठेरिया ने कहा कि सोना हर भारतीय परिवार में महत्वपूर्ण स्थान रखता है। सुख-दुख में यही सोना उनका साथी है। अगर देश में बुलियन इंडस्ट्री का विकास होगा तो भारतीय अर्थ व्यवस्था भी मजबूत होगी। सीबीडीटी के पूर्व चेयरमैन अरुण जैन ने कहा कि कुछ योजनाओं को बदले जाने की जरूरत है। भारत सरकार ने सोना मुद्रीकरण योजना निकाली है, लेकिन इसे बेहतर रूप में कई बदलाव करके सामने लाने की जरूरत है, ताकि छिपा हुआ सोना तिजोरी से बाहर आ सके। एक्साइज ड्यूटी, इंपोर्ट ड्यूटी और कस्टम बुलियन कारोबारियों को परेशानी में डाल रहा है। इससे बुलियन ट्रेड में कमी आई है। उद्घाटन सत्र के बाद पूर्व मंत्री कठेरिया ने होटल परिसर में लगाई प्रदर्शनी और स्टॉल का उद्घाटन किया। दुनिया भर की कंपनियां, बुलियन डीलर, रिफाइनरीज और इंपोर्टर के साथ बैंक इस कन्वेंशन का हिस्सा बने हैं। 500 से ज्यादा कारोबारी 24 जुलाई तक ताजनगरी में रहकर सोने की तस्करी रुकवाने और टैक्स दरों में कमी के मुद्दे पर चर्चा करेंगे। उद्घाटन समारोह में अजय अवागढ़, महेश वर्मा आदि मौजूद रहे।
हाउसिंग डॉट कॉम के सिर्फ 26 साल के को-फाउंडर और सीईओ राहुल यादव ने घोषणा की है कि वह अपनी शेयरहोल्डिंग कंपनी के 2,251 कर्मचारियों में बांटेंगे। राहुल के अनुसार कंपनी में उनकी शेयरहोल्डिंग करीब 150 करोड़ रुपए से लेकर 200 करोड़ रुपए तक है। इसकी जानकारी बुधवार शाम को हाउसिंग डॉट कॉम की पब्लिक रिलेशन एजेंसी ने कर्मचारियों को दी। कुछ समय पहले ही राहुल इस्तीफा देने के चलते सुर्खियों में छाए थे। ट्विटर पर भी ये कई दिनों तक ट्रेंड करते रहे। राहुल ने कंपनी को भेजे इस्तीफे में लिखा था कि हाउसिंग डॉट कॉम के बोर्ड के सदस्यों और निवेशकों में कोई भी बौद्धिक रूप से इतना सक्षम नहीं है कि उनके साथ कोई समझदारी भरी चर्चा की जा सके। अपनी बात को कहते हुए राहुल ने लिखा था- 'मैं यह सिर्फ कह नहीं रहा हूं, बल्कि साबित भी कर सकता हूं। मेरी जिंदगी के सिर्फ 3 लाख घंटे बचे हैं और मैं इन्हें आप लोगों के साथ बर्बाद नहीं कर सकता हूं।' राहुल यादव आईआईटी बॉम्बे से फोर्थ ईयर ड्रॉपआउट हैं, जिन्होंने हाउसिंग डॉट कॉम रियल एस्टेट स्टार्टअप को आईआईटी बॉम्बे के ही कुछ ग्रेजुएट्स के साथ मिलकर जून 2012 में शुरू किया था।
देश के दिग्गज कारोबारी समूह टाटा में जारी उठा-पठक का असर कंपनियों के शेयरों पर देखने को मिल रहा है। टाटा के बोर्ड द्वारा सायरस मिस्त्री को चेयरमैन पद से हटाए जाने के बाद टाटा ग्रुप की पांच लिस्टेड कंपनियों के मार्केट वैल्यू के लिहाज से शेयर बाजार में केवल दो सत्रों के दौरान करीब 17000 करोड़ स्वाहा हो गए। सायरस को अचानक पद से हटाए जाने से‌ शेयर बाजार निवेशक अचंभे में हैं और इसी ऊहा-पोह के स्थिति में वह शेयरों की बिकवाली कर रहे हैं। शेयर बाजार में टाटा ग्रुप की सभी लिस्टेड कंपनियों के शेयरों में पिछले दो दिनों में जबरदस्त बिकवाली देखी जा रही है। जानकारों की मानें तो सायरस को हटाने के कारण टाटा ग्रुप के कर्ज को कम करने और कुछ कारोबारों की रीस्ट्रक्‍चिंग करने के प्रयासों को झटका लगेगा। सिटी ग्रुप के अनुसार सायरस की अगुवाई में टाटा ग्रुप ने काफी बदलाव देखे थे। उनके कार्यकाल में कैपिटल का सही प्रकार से उपयोग किया जा रहा था। उनको हटाए जाने से कंपनी की तरक्की की राह में रोड़ा आएगा। टीसीएस की मार्केट वैल्यू में 7,788 करोड़ कि गिरावट देखी गई, जबकि टाटा मोटर्स से 6100 करोड़ स्वाहा हो गए।
दिसंबर 2015 में ऑडिट कंपनी डेलॉयट ने आलोक इंडस्ट्रीज के ऑडिटर पद से इस्तीफा दे दिया। यह एक अजीब फैसला था, क्योंकि ऐसा बहुत ही कम देखा गया है कि किसी वित्त वर्ष के बीच में किसी कंपनी का ऑडिटर बदले। हालांकि, कंपनी के मुताबिक इसकी जानकारी स्टॉक एक्सचेंज को दे दी गई थी। इस तरफ बहुत ही कम लोगों की नजर पड़ी, क्योंकि तब तक कर्ज के बोझ तले दबी इस टेक्सटाइल कंपनी को अधिकतर एनालिस्ट्स ने ट्रैक करना भी बंद कर दिया था। आपको बता दें कि आलोक इंडस्ट्रीज ने अपनी सब्सिडियरी कंपनियों समेत भारत के बैंकों से करीब 20,000 करोड़ रुपए का कर्ज लिया हुआ है। चार महीने बाद अब बैंक इसका ऑडिट कराने जा रहे हैं, ताकि यह पता लगाया जा सके कि आलोक की तरफ से लिए गए इस लोन के पैसों का इस्तेमाल कहां किया गया है। पिछले हफ्ते ही बैंकों ने चोकशी एंड चोकशी और ग्रांट थॉर्नटन ऑडिट कंपनियों को आलोक का ऑडिट करने के लिए कहा था। बैंकों का ज्वाइंट फोरम इसी हफ्तें इस मामले पर एक मीटिंग करेगा। फॉरेंसिक ऑडिट होने के बाद यह पता चल जाएगा कि पैसा कहां कहां लगाया गया है। साथ ही यह भी पता चलेगा कि इससे पहले ऑडिट में किसी तरह की गलती हुई है या नहीं। बैंक के एक वरिष्ठ अधिकारी के अनुसार एसबीआई की चार बड़ी फर्मों में से एक फर्म के साथ हुई मीटिंग के तुरंत बाद डेलॉयट ने इस्तीफा दे दिया। यह मीटिंग आलोक की तरफ से लिए गए लोन के इस्तेमाल के बारे में थी। जब इस मीटिंग के बारे में डेलॉयट से पूछा गया तो उसने इस पर कोई भी टिप्पणी करने से मना कर दिया। डेलॉयट ने कहा कि हमारी पॉलिसी के अनुसार हम अपने क्लाइंट के कॉन्फिडेंशियल मामलों पर कोई भी टिप्पणी नहीं करते हैं। वहीं आलोक इंडस्ट्री के के एक्जिक्युटिव डायरेक्टर सुरेन्द्र जिवराजका के अनुसार डेलॉयट का इस्तीफा पूरी तरह से कमर्शियल कारणों के चलते दिया गया था।
भारतीय स्टेट बैंक के बाद निजी क्षेत्र के दूसरे सबसे बड़े बैंक एचडीएफसी बैंक ने बेस रेट या कर्ज की न्यूनतम दर को 0.05 फीसदी घटा कर 9.30 फीसदी कर दिया है। बेस रेट में कमी से सभी कर्ज की दरों में गिरावट आएगी। एचडीएफसी बैंक के खजांची आशीष पार्थसारथी ने कहा कि तिमाही समीक्षा के आधार पर बैंक ने बेस रेट घटाने का फैसला किया है।
वित्त मंत्री अरुण जेटली ने कहा कि भारत सरकार ने पिछली सरकार से विरासत में मिले कराधान से जुड़े कई मामले सुलझा लिए हैं। वह धीरे-धीरे कारपोरेट कर 25 फीसदी के वैश्विक स्तर पर ला रही है जो फिलहाल 30 फीसदी है। एसपी जैन इंस्टीट्यूट ऑफ ग्लोबल मैनेजमेंट में आयोजित एक व्याख्यान में जेटली ने भरोसा जताया कि लंबे समय से अटके वस्तु एवं सेवा कर विधेयक को संसद में जल्द ही मंजूरी मिल जाएगी। मंत्री ने कहा कि भारत ने वैश्विक स्तर पर चुनौतीपूर्ण परिस्थितियों के बावजूद 7.5 फीसदी की वृद्धि दर्ज की और सरकार की कोशिश होगी कि कारोबार सुगमता और बढ़ाए और अधिक विदेशी निवेश आकर्षित करे और घरेलू निवेशकों को विदेश जाने से रोके। उन्होंने कहा कि एक और महत्वपूर्ण क्षेत्र है भारत की कराधान प्रणाली को वैश्विक मानकों के अनुरूप बनाना। इसलिए हम अब प्रत्यक्ष कर प्रणाली पर काम कर रहे हैं जिसके तहत हम विवाद खत्म करना चाहते हैं। जेटली ने कहा कि हम चाहते हैं कि लोग अपने कर विवाद निपटाएं। इसलिए इस बजट में मैंने लंबित मामलों को निपटाने के लिए विभिन्न किस्म की व्यवस्थाओं का भी प्रस्ताव किया है।
टाटा संस के चेयरमैन पद से हटाए जाने के बावजूद सायरस मिस्त्री समूह की कई अन्य कंपनियों के चेयरमैन का पद नहीं छोड़ेंगे। वर्तमान में मिस्त्री समूह की कंपनी टाटा स्टील, टीसीएस और टाटा मोटर्स के चेयरमैन हैं। मिस्त्री के करीबी लोगों का कहना है कि उनकी इन कंपनियों के चेयरमैन का पद छोड़ने की कोई योजना नहीं है। वह टाटा समूह में मौजूदा अपने सभी पदों पर जिम्मेदारी पूर्वक काम करेंगे। टाटा संस समूह की प्रमुख होल्डिंग कंपनी है। पिछले महीने की 24 तारीख को मिस्त्री को समूह के चेयरमैन पद से हटाए जाने के बाद समूह को उम्मीद थी कि वह अन्य सहायक कंपनियों में अपना पद छोड़ देंगे। वर्तमान में वह टाटा स्टील, टीसीएस, टाटा मोटर्स, इंडियन होटल कंपनी लिमिटेड (आईएचसीएल), टाटा पावर कंपनी, टाटा ग्लोबल बेवरेजेज, टाटा केमिकल्स, टाटा इंडस्ट्रीज और टाटा टेलीसर्विसेज में चेयरमैन हैं। वह चार और 10 नवंबर को आईएचसीएल और टाटा केमिकल्स की बोर्ड मीटिंग की अध्यक्षता भी करने वाले हैं जिसमें इन कंपनियों के तिमाही नतीजे पर मुहर लगाई जाएगी। गौरतलब है कि अचानक से मिस्त्री को टाटा संस के चेयरमैन पद से हटाए जाने के बाद से समूह में आरोप-प्रत्यारोप का दौर जारी है।
हाउसिंग डॉट कॉम के सीईओ राहुल यादव ने हाल ही में अपने पूरे शेयर कंपनी के कर्मचारियों को देने की घोषणा की है। अपनी इस घोषणा के बाद अब राहुल ने जोमैटो और ओला के सीईओ को आधे शेयर अपने कर्मचारियों को देने की चुनौती दी है। आपको बता दें कि जोमैटो के सीईओ दीपेंदर गोयल और ओलाकैब्स के भाविश अग्रवाल राहुल यादव के आईआईटी के साथी हैं, जिन्हें राहुल ने चुनौती दी है। राहुल ने अपने फेसबुक पेज पर लिखा है,"अब मैं जोमैटो के दीपेंदर गोयल और ओला कैब्स के भाविश अग्रवाल को चुनौती देता हूं कि इस नेक काम को जारी रखने के लिए वे अपने आधे शेयर अपने कर्मचारियों के नाम करें। मैं उम्मीद करता हूं कि वे दोनों इस नॉमिनेशन को आगे बढ़ाएं।" Now I challenge Deepinder Goyal of Zomato and Bhavish Aggarwal of Olacabs to continue this noble act and give away HALF...Posted by Rahul Yadav on Thursday, May 14, 2015
सार्वजनिक क्षेत्र के बैंकों के लिए फंसे हुए कर्ज (एनपीए) भारी मुसीबत की वजह बनते जा रहे हैं। इस कर्ज की भरपाई के लिए पंजाब नेशनल बैंक ने भारी -भरकम प्रावधान किया है और इस वजह से इसे वित्त वर्ष 2015-16 की आखिरी तिमाही में 5367 करोड़ का शुद्ध घाटा उठाना पड़ा है। देश के बैंकिंग इतिहास में यह अब तक का सबसे बड़ा तिमाही घाटा है। कुल मिलाकर बैंक का अब तक का एनपीए एक साल पहले के एनपीए के तुलना में दोगुना होकर 55,818 करोड़ पर पहुंच गया है। सार्वजनिक क्षेत्र के दूसरे बड़े बैंक पंजाब नेशनल बैंक को अपने फंसे हुए कर्जे की भरपाई के लिए  प्रोविजनिंग (प्रावधान) में तीन गुना इजाफा करना पड़ा है। अंतिम तिमाही में इसे 10485 करोड़ रुपये की प्रोविजनिंग करनी पड़ी है। बैंक के इस खस्ता हाल के लिए सबसे ज्यादा जिम्मेदार बिजली वितरण कंपनियों और पंजाब में अनाज से जुड़े कर्ज हैं। इनकी भरपाई निकट भविष्य में मुश्किल लगती है। लिहाजा आगे भी बैंक के लिए हालात मुश्किल बने रहेंगे। बैंक को वित्त वर्ष 2014-15 की अंतिम तिमाही (जनवरी-मार्च ) में 306.56 करोड़ का शुद्ध मुनाफा हुआ था। पीएनबी की प्रबंध निदेशक उषा अनंत सुब्रमण्यन ने पत्रकारों से कहा कि बैंक की परिसंपत्ति गुणवत्ता की समीक्षा से पता चलता है कि इसका 11,380 करोड़ रुपये का लोन डूबत खाते में चला गया है। इसमें से 385 करोड़ का कर्ज तो अकेले डिस्कॉम (बिजली वितरण कंपनियां) के पास फंसा है। इसके अलावा पंजाब में खाद्यान्न संबंधित कर्जों की वसूली न होने से 167 करोड़ रुपये की प्रोविजनिंग करनी पड़ी है। मार्च, 2016 के आखिर में सकल एनपीए बढ़कर 12.9 फीसदी पर पहुंच गया, जबकि एक साल पहले की इस अवधि में यह 6.55 फीसदी था। शुद्ध एनपीए भी मार्च, 2015 के 4.06 फीसदी की तुलना में 8.61 फीसदी पर पहुंच गया। कुल मिलाकर बैंक का अब तक का एनपीए एक साल पहले के एनपीए के तुलना में दोगुना होकर 55,818 करोड़ पर पहुंच गया है। सुब्रमण्यन ने कहा कि पिछले वित्त वर्ष की चौथी तिमाही में पीएनबी की कुल आय 1.33 फीसदी घटकर 13276 करोड़ रुपये रही जो एक वर्ष पहले की इसी तिमाही में 13455 करोड़ रुपये थी। इस दौरान ब्याज आय 27 फीसदी घटकर 2768 करोड़ रुपये रही है। इससे एक वर्ष पहले चौथी तिमाही में ब्याज आय 3792 करोड़ रुपये रही थी। पिछले वर्ष अंतिम तिमाही में बैंक का सकल एनपीए एक साल पहले की इसी अवधि के 8.47 फीसदी -34338 करोड़ रुपये- से बढ़कर 12.9 फीसदी -55818 करोड़  रुपये- हो गया है, जबकि शुद्घ एनपीए 5.86 फीसदी -22983 करोड़ रुपये- से बढ़कर 8.61 फीसदी -35423 करोड़ रुपये- पर पहुंच गया है। इसी वजह से अंतिम तिमाही में इसे 10485 करोड़ रुपये की प्रोविजनिंग करनी पड़ी। पीएनबी के कार्यकारी निदेशक आर एस संगापुरा का कहना है कि एनपीए अभी पूरी तरह से खत्म नहीं हुए हैं और बैलेंसशीट का क्लीनअप अभी पूरा नहीं हुआ है। यह कब तक हो पाएगा, इस सवाल पर उन्होंने कहा कि यह तो अर्थव्यवस्था की स्थिति पर निर्भर करेगा। 2015-16 के दौरान पीएनबी को 3974 करोड़ रुपये का नुकसान हुआ जबकि बैंक को एक वर्ष पहले 3061 करोड़ रुपये का शुद्ध लाभ हुआ था।
वैश्विक मंदी और स्थानीय स्तर पर ज्वेलरों द्वारा सोने की कमजोर खरीदारी से स्थानीय सर्राफा बाजार में सोना 300 रुपये गिरकर 30,250 रुपये प्रति 10 ग्राम हो गया। वहीं औद्योगिक मांग नहीं आने से चांदी में मामूली 10 रुपये की तेजी आई और यह 42,110 रुपये प्रति किलो हो गई। वैश्विक स्तर पर सोने में लगातार दो दिनों तक शानदार बढ़ोतरी के बाद गिरावट आई है। सिंगापुर में सोना 0.8 फीसदी गिरकर 1,313.62 डॉलर प्रति 10 ग्राम हो गया। स्थानीय बाजार में सोने की आठ ग्राम वाली गिन्नी 100 रुपये गिरकर 23,300 रुपये हो गई। 
रात के वक़्त सुजीता राजेंद्रबाबू अपने तंग रसोईघर में खाना बनाने में अपनी मां की मदद करती हैं। दिन के वक़्त वो एक सहायक इंजीनियर के तौर पर एक कार फैक्ट्री में काम करती हैं जहां वो दस लोगों की एक टीम का नेतृत्व करती हैं। वो जिस कार फैक्ट्री में काम करती हैं वो रेनॉ-निसान एलायंस व्हीकल के लिए कार के कल-पुर्जे तैयार करती है। सुजीता की कहानी भारत में रहने वाले उन सैकड़ों लोगों की कहानी है। वो दक्षिण भारत के एक पिछड़े हुए गांव से चेन्नई आईं और यहां आकर उनकी ज़िंदगी बदल गई। वो कहती हैं, "मैं एक छोटे से गांव किझातुर की रहने वाली हूं। वहां तो लोगों के पास कहीं आने-जाने के लिए गाड़ी की सुविधा तक नहीं है। चूंकि मैं ऐसे हालात में पली-बढ़ी हूं तो मुझे पता था कि मुझे पढ़ना-लिखना था और नौकरी पानी थी।" हालांकि इसके लिए उन्हें अपने परिवार की मर्ज़ी के ख़िलाफ़ जाना पड़ा। उनके परिवार वाले उनकी शादी कर उनका घर बसाना चाहते थे।
सोने और हीरे के गहनों पर एक अप्रैल से लगे उत्पाद शुल्क को लेकर देश भर में सराफा कारोबारी लामबंद हुए थे। बरेली में 42 दिन तक हड़ताल चली। केंद्र सरकार ने इस मामले में कई संशोधन करते हुए कारोबार की टैक्स सीमा छह से बढ़ाकर दस करोड़ कर दी है।
टाटा ग्रुप के पूर्व चेयरमैन सायरस मिस्त्री के दफ्तर ने टाटा ग्रुप के खिलाफ कैविएट दाखिल करने की बात को नकारा है। दफ्तर की ओर से कहा गया है कि ऐसा कुछ नहीं किया गया है। इससे पूर्व कहा गया था कि टाटा संस के चेयरमैन पद से हटाए जाने के बाद सायरस मिस्त्री ने सुप्रीम कोर्ट में कैविएट दाखिल किया। कंपनी से जुड़े सूत्रों ने बताया गया था कि सायरस ने नेशनल कंपनी लॉ ट्रिब्यूनल में रतन टाटा, टाटा ग्रुप और टाटा ट्रस्ट के खिलाफ कैविएट दाखिल किया। इसके अलावा टाटा की ओर से भी सुप्रीम कोर्ट, बॉम्बे हाईकोर्ट और NCLT में सायरस मिस्त्री को अपनी बर्खास्तगी के खिलाफ कोई कदम उठाने से रोकने के लिए कैविएट दायर किया है। ये भी जानकारी सामने आयी थी कि चार कैविएट में से तीन कैविएट मिस्त्री ने रतन टाटा, टाटा सन्स और सर दोराबजी ट्रस्ट के खिलाफ दायर की है। वहीं एक कैविएट साइरस इन्वेस्टमेंट प्राइवेट लिमिटेड की ओर से रतन टाटा और टाटा सन्स के खिलाफ दाखिल की गई है। गौरतलब है कि चेयरमैन पद से हटाए जाने के बाद उन्होंने नाराजगी जताते हुए कहा था कि कंपनी कानून का पालन न करते हुए उन्हें 15 दिन का भी नोटिस नहीं दिया गया। इससे पूर्व टाटा समूह की होल्डिंग कंपनी टाटा संस के सबसे बड़े शेयरधारक शपूरजी पालोंजी ने कहा था कि मिस्त्री को पद से हटाए जाने से संबंधित परिस्थितियों का वह अभी अध्ययन कर रहे हैं। गौरतलब है कि सायरस कंपनी में शपूरजी के नॉमिनी हैं और शपूरजी की टाटा संस में सर्वाधिक 18.4 फीसदी हिस्सेदारी है।  शपूरजी ने कहा कि जब जरूरी होगा तब वह अपनी योजना के बारे में बयान जारी करेंगे। शपूरजी समूह ने ईमेल से भेजे गए अपने एक बयान में कहा कि न तो एसपी समूह ने और न ही सायरस मिस्त्री ने अभी तक कोई बयान दिया है।  Cyrus Mistry files a caveat in SC against Ratan tata, Tata sons and Sir Dorabji trust against his sacking order. — ANI (@ANI_news) October 25, 2016
जो लोग कहते हैं कि हवाई जहाज से यात्रा करना ही काफी सुखद होता है। उनके लिए ये जानना जरूरी है कि केवल किसी भी हवाई जहाज से यात्रा करना सुखद नहीं हो सकता। आप किस हवाई जहाज कंपनी का चयन कर रहे हैं ये तय करना बहुत आवश्यक है। सुविधाओं को अलग रखा जाए तो सबसे चिंताजनक होता है जहाजों का लेट होना। अगर गलत सेवा चुनी तो 55 फीसदी आपके लेट होने के चांस बढ़ जाते हैं। सही एयरलाइन के चुनाव से समय 11 फीसदी तक लेट होने को रोका जा सकता है। लेकिन कैसे जानेंगे की कौन सी विमान कंपनी की सेवा सही है। इसके लिए फ्लाइटस्टैट्स हर वर्ष एक सूची जारी करती है जिसमें सबसे खराब सेवा देने वाली इंटरनेशनल एयरलाइंस के नाम छापे जाते हैं। इस बार इस सूची में दसवें स्‍थान पर हैनन एयरलाइंस, नौवें स्थान पर कोरियन एयर, आठवे स्‍थान पर एयर चाइना, सातवें स्‍थान पर होंगकोंग एयरलाइंस, छठवें स्‍थान पर चाइना ईऱ्स्टर्न एयरलाइंस, पांचवें एशियाना एयरलाइंस, चौथे स्‍थान पर फिलिपिंस एयरलाइंस, तीसरे स्‍थान पर एयर इंडिया, दूसरे स्‍थान पर आइसलैंडएयर, पहले स्‍थान पर एल एआई। 
किंग ऑफ गुड टाइम्स विजय माल्या की मुश्किल कम होने का नाम नहीं ले रही है। फेरा कानून के उल्लंघन के आरोप में समन को नजरअंदाज करने के कारण कारोबारी विजय माल्या के खिलाफ दिल्ली की अदालत ने गैर-जमानती वारंट जारी किया है। ब्रिटिश कंपनी बेनेट्टन फॉर्मूला लिमिटेड को दो लाख डॉलर भेजने के आरोपों के मद्देनजर प्रवर्तन निदेशालय ने दिसंबर 1995 में माल्या को नोटिस जारी किया था। अदालत ने कहा कि माल्या में देश के कानून के प्रति सम्मान की कमी है और उनका भारत लौटने का कोई इरादा नहीं है। इसके साथ ही कोर्ट ने सख्त लहजे में कहा, माल्या का यह दावा गलत और प्रक्रिया का दुरुपयोग करने वाला है कि वह भारत लौटना चाहते हैं, लेकिन उनका पासपोर्ट निरस्त कर दिया गया है।
सरकार ने उद्योगपति विजय माल्या जैसे जान बूझकर बैंकों का लोन न चुकाने वालों को सख्त चेतावनी दी है। उन्होंने कहा कि उन्हें बैंकों को सम्मान से बकाए का भुगतान करना चाहिए। यदि वे ऐसा नहीं करते हैं तो ऋणदाताओं और सरकारी जांच एजेंसियों के दबाव का सामना करने के लिए तैयार रहें।  उन्होंने कहा 'मैं व्यक्तिगत मामलों पर कोई टिप्पणी नहीं करना चाहता लेकिन मुझे लगता है कि यह उनके -विजय माल्या- जैसे बड़े समूहों की जिम्मेदारी है कि वे बैंकों को सम्मानपूर्वक भुगतान करें।' उन्होंने कहा कि बैंकों के पास विजय माल्या की समूह कंपनियों की कुछ परिसंपत्तियां गिरवी पड़ी हैं और वे 9000 करोड़ रुपए से अधिक ऋण की वसूली के लिए कानूनी कार्रवाई करेंगे। उन्होंने कहा कि बैंकों के पास कुछ प्रतिभूतियां भी हैं। बैंक और अन्य एजेंसियों के पास कानूनी कार्रवाई के जरिए कुछ दबाव डालने वाले तरीके हैं, संबद्ध एजेंसियां इनकी जांच कर रही हैं। लंबे समय से बंद पड़ी किंगफिशर एयरलाइन्स के प्रवर्तक विजय माल्या बीते दो मार्च को भारत छोड़कर बाहर चले गए थे। मीडिया में ऐसी खबरें चल रही है कि वह लंदन में हैं। माल्या ने सार्वजनिक क्षेत्र के बैंकों की अपनी समूह कंपनियों से ऋण वसूली के संबंध में सुप्रीम कोर्ट में दायर याचिका की सुनवाई से कुछ दिन पहले ही देश छोड़ा था। 
दुनिया की सबसे बड़ी इस्लामिक फैशन कंपनी ईस्ट एसेंस जल्द ही इस्लाम के कुछ मॉडर्न डिजाइन के कपड़े पेश करने की तैयारी कर रही है। अगले महीने ही यह कंपनी भारत के बाजार में कदम रखेगी। कंपनी अपनी इस योजना के तहत स्नैपडील पर स्टोर खोलने की तैयारी में है और साथ ही इंटरनेशनल मार्केट के लिए कंपनी भारत को ही मैन्युफैक्चरिंग हब भी बनाने की तैयारी में है। इस कंपनी की शुरुआत 2007 में कैलिफोर्निया के सिलिकॉन वैली से हुई थी। कंपनी के को-फाउंडर सनी किलाम ने बताया कि वह काले या सफेद रंग के पारंपरिक पहनावे को कलरफुल बनाना चाहते हैं। उन्होंने कहा कि फैशनेबल ड्रेस बनाते समय मर्यादा और परंपरा का भी ध्यान रखा जाएगा।
रेपो रेट घटने केबावजूद उपभोक्ताओं को अपने घर, कार या पर्सनल लोन का ईएमआई घटने के लिए अभी कुछ दिन और इंतजार करना होगा। बैंक अधिकारियों का कहना है कि लोन केलिए ब्याज की गणना के लिए इसी महीने की पहली तारीख से अपनायी गई नई पद्घति की वजह से महीने के बीच में ऐसा नहीं हो सकता है। इसलिए इएमआई कटौती अगले महीने की पहली तारीख को ही हो सकेगी। जिन्होंने इसी महीने लोन लिया है, उसकी ईएमआई तो एक साल बाद बदलेगी। सार्वजनिक क्षेत्र केएक अग्रणी बैंक के अधिकारी ने बताया कि रिजर्व बैंक के निर्देश पर इसी 1 अप्रैल से बैंकों ने लोन के लिए ब्याज गणना की नई पद्घति अपनायी है। इसमें कोष जुटाने के आई औसत लागत को ब्याज का आधार बनाया जाता है। इसी वजह से पुराने बेस रेट के मुकाबले नई पद्घति में पिछले सप्ताह ही लेंडिंग रेट घटाई गई है। उल्लेखनीय है कि बैंकों ने 1 अप्रैल 2016 से कोष जुटाने की सीमांत लागत -एमसीएलआर- केआधार पर लेंडिंग रेट तय करना शुरू किया है। लोन का ब्याज दर तय करने को कहा गया था। एक अन्य बैंक के वरिष्ठ अधिकारी ने बताया कि कुछ दिन पहले ही एमसीएलआर केआधार पर नया लेंडिंग रेट घोषित किया है। इस पद्घति में हर महीने की पहली तारीख को नई लेंडिंग रेट घोषित की जाती है। नई दर घोषित करने केलिए किसी भी महीने के अंतिम सप्ताह केदौरान कोष जुटाने की लागत का औसत निकाला जाता है। अभी तो कोष जुटाने की दर वही है जो कि पिछले महीने के अंतिम सप्ताह में थी, क्योंकि जमा दर में कोई बदलाव नहीं हुआ है। यदि रिजर्व बैंक द्वारा रेपो रेट में कटौती के अनुरूप जमा दर में बदलाव किया जाता है तो भी महीने के बीच में एमसीएलआर में बदलाव नहीं किया जाएगा। उन्होंने रिजर्व बैंक के ही निर्देश के हवाले से बताया कि उसमें रोज-रोज नहीं बल्कि महीने में एक बार एमसीएलआर में बदलाव करने को कहा गया है। यही नहीं, इस प्रणाली में यह भी प्रावधान है कि एक बार लोन लेने पर एक साल बाद ही ब्याज दर बदलेगा। मतलब, जिन्होंने इसी महीने लोन लिया है, उनकी ब्याज दरें अगले साल अप्रैल में बदलेगी।  यह भी उल्लेखनीय है कि पिछले वित्त वर्ष के दौरान बैंको का लेंडिंग रेट बेस रेट से तय होता था। इस प्रणाली में रिजर्व बैंक द्वारा रेपो रेट में कटौती के बावजूद बैंक द्वारा लेंडिंग रेट में कटौती की बाध्यता नहीं थी। तभी तो जनवरी 2015 से अभी तक रिजर्व बैंक द्वारा रेपो रेट में 150 बेसिस प्वाइंट की कटौती की जा चुकी है जबकि बैंकों ने लेंडिंग रेट में 60 से 80 बेसिस प्वाइंट की ही कटौती की है।
जियो के बाजार में आने के बाद ग्राहकों को बचाए रखने के लिए कंपनियां तरह-तरह के ऑफर्स पेश कर रही हैं। इसी क्रम में वोडाफोन ने भी देशभर में फ्री रोमिंग देने का ऐलान किया है। लेकिन इसके लिए ग्राहकों को दिवाली तक इंतजार करना होगा। गौरतलब है कि कंपनी ने इससे पूर्व वोडाफोन प्ले ऐप दिसंबर तक के लिए फ्री कर दिया है। इस ऐप के जरिए आप फ्री में मूवी, वीडियो और गाने देख और सुन सकते हैं। इसके लिए आपको गूगल प्लेस्टोर या एप्पल ऐप स्टोर में जाकर वोडाफोन प्ले डाउनलोड करना होगा। इसे डाउनलोड करने के बाद आप 180 लाइव टीवी चैनलों के साथ-साथ 14 हजार से अधिक फिल्में, म्यूजिक वीडियो, टीवी शो देख सकेंगे। ये सब आपके लिए बिल्कुल फ्री होगा। सभी ग्राहकों के लिए वोडाफोन प्ले ऐप 31 दिसबंर 2016 तक बिल्कुल फ्री होगा।
ताजनगरी में दुनिया भर के बुलियन कारोबारी सोने की लगातार बढ़ रही तस्करी को रोकने के लिए मंथन करेंगे। होटल जेपी पैलेस में 21 से 23 जुलाई तक बुलियन फेडरेशन ग्लोबल कन्वेंशन-2016 के जरिए कारोबारी कैशलेस बिक्री जैसे कई सुझाव देंगे। इसमें देश और दुनिया के रिफाइनर्स, बैंक, कस्टम क्लीयरिंग एजेंट, लॉजिस्टिक एजेंसियां, बुलियन डीलर हिस्सा लेंगे। बुलियन फेडरेशन के अध्यक्ष लोकेश अग्रवाल, महासचिव हरेश आचार्य ने बताया कि ग्लोबल कन्वेंशन में केंद्रीय वित्त राज्यमंत्री अर्जुन सिंह मेघवाल के साथ पूर्व मंत्री रामशंकर कठेरिया, सीबीडीटी के पूर्व चेयरमैन अरुण कुमार जैन, डीआरआई के एडीजी जॉन जोसेफ, कस्टम के एडीजी बालेश कुमार आदि आएंगे। उद्घाटन पूर्व मंत्री कठेरिया 21 जुलाई को शाम 5:30 बजे करेंगे। 22 जुलाई को बुलियन की सप्लाई, डिमांड के ट्रेंड, भारत में सोने की मांग, भविष्य में सोने के बाजार और रिफाइनरियों के सामने चुनौतियों पर चर्चा की जाएगी। सोने की तस्करी रोकने के लिए विशेष चर्चा की जाएगी। 23 जुलाई को वित्त राज्यमंत्री अर्जुन सिंह मेघवाल आएंगे। उनके सामने फेडरेशन कई मांगें रखेगी। बुलियन फेडरेशन सदस्यों के मुताबिक, केंद्र सरकार सोने के आयात पर कस्टम ड्यूटी को जितना बढ़ाएगी, सोने की तस्करी और काला धन उतना ही ज्यादा बढ़ेंगे। आभूषण निर्माताओं पर एक्साइज ड्यूटी को हटाने की मांग भी उठाई जाएगी। सोने आयात पर अभी कुल 12 फीसदी कस्टम, एक्साइज, वैट वसूला जा रहा है, जिसे फेडरेशन ने 7 फीसदी तक करने का प्रस्ताव केंद्र सरकार के सामने रखा है।
वैश्विक स्तर पर मंदी के बावजूद देश के बाजारों में ज्वेलरों की खरीदारी से सोने की चमक बढ़ गई है। सोना 100 रुपये बढ़कर 29,750 रुपये प्रति 10 ग्राम हो गया, जबकि चांदी 300 रुपये बढ़कर 41,500 रुपये प्रति किलो हो गई। वैश्विक स्तर पर यूरोपीय संघ से ब्रिटेन के बाहर निकलने पर चल रही अनिश्चितता से सोना मंदा रहा। सिंगापुर में सोना 0.5 फीसदी गिरकर 1,282.95 डॉलर प्रति औंस हो गया। स्थानीय बाजार में सोने की आठ ग्रामी गिन्नी 23,100 रुपये पर स्थिर रही। 
टाटा समूह के चेयरमैन पद से हटाए जाने के बाद दिए अपने बयान में सायरस मिस्त्री ने कहा कि टाटा बोर्ड के इस फैसले से मैं स्तब्ध (शॉक्ड) हूं। मीडिया रिपोर्ट के अनुसार टाटा बोर्ड को एक मेल में उन्होंने लिखा है कि बोर्ड के फैसले से मैं स्तब्ध हूं। मुझे अपनी बात रखने का मौका तक नहीं दिया गया। बोर्ड ने अपनी साख के मुताबिक काम नहीं किया। उन्होंने लिखा कि टाटा संस और समूह कंपनियों के शेयरधारकों के प्रति जिम्मेदारी निभाने में निदेशकगण विफल रहे और कारपोरेट गवर्नेंस का कोई ख्याल नहीं रखा गया। कारपोरेट रणनीति नहीं होने के आरोप के जवाब में मिस्त्री ने कहा कि टाटा संस बोर्ड को उन्होंने 2025 तक की रणनीति सौंप दी थी। मिस्त्री ने कहा कि शुरुआत में रतन टाटा और लॉर्ड भट्टाचार्या का समूह को लीड करने का ऑफर ठुकरा दिया था, लेकिन उम्मीदवार नहीं होने चलते उन्हें आगे लाया गया। साथ ही यह भरोसा दिया गया था कि उन्हें काम करने की पूरी आजादी होगी। इसमें रतन टाटा की भूमिका सलाहकार और गाइड की होगी। लेकिन ऐसा नहीं हुआ। नियुक्ति के बाद टाटा ट्रस्ट ने एसोसिएशंस की नियमावली में संशोधन किया। इसमें ट्रस्ट, टाटा संस बोर्ड और चेयरमैन के बीच इंगेजमेंट के टर्म को बदला गया। नियमों में बदलाव के जरिए टाटा संस के चेयरमैन की भूमिका को कम किया गया और एक वैकल्पिक पावर स्ट्रक्चर तैयार किया गया।
पहली अप्रैल से शुरू हो रहे नए वित्त वर्ष में न सिर्फ छोटी बचत योजनाओं की जमा दरें घट गई हैं बल्कि मोटर का थर्ड पार्टी इंश्योरेंस का प्रीमियम और राजमार्गों के टोल टैक्स भी बढ़ गए हैं। सरकार ने डाकघर की बचत योजनाओं और पब्लिक प्रोविडेंट फंड (पीपीएफ) की जमा दरों में कटौती की है जो पहली अप्रैल से प्रभावी हो गई है। इससे न सिर्फ कर बचाने केउद्देश्य से निवेश करने वालों बल्कि गांव-कस्बे के निवेश करने वाले लोगों को मिलने वाला रिटर्न घट जाएगा। विशेषज्ञों की मानें तो जमा दरें घटने के बावजूद छोटी बचत योजनाओं में आम लोगों का आकर्षण बरकरार रहेगा क्योंकि निवेश के अन्य सुरक्षित साधन, जैसे बैंक जमा और सरकारी प्रतिभूतियों में पहले से ही कम रिटर्न मिल रहा है। इसलिए मजबूरी में भी लोगों को निवेश के लिए इन्हीं साधनों का सहारा लेना पड़ेगा। हालांकि, युवाओं और जागरूक निवेशकों के बीच इस साल नेशनल पेंशन सिस्टम (एनपीएस) आकर्षण का विषय रहेगा।
ठंडा मतलब कोका कोला। ये जुमला भले ही कंपनी ने अपने प्रोडक्ट को ज्यादा से ज्यादा लोगों तक पहुंचाने के लिए इस्तेमाल किया हो। लेकिन, इसमें शक नहीं कि कोका कोला में इसे इस्तेमाल करने वालों को अपना दीवाना बनाने की भरपूर क्षमता है। एक जमाने में कोका कोला सुनकर लोग सोचते थे कि कोका का मतलब है इसमें कोकीन मिलाई जाती है। जिससे लोग उसके आदी हो जाते हैं। हालांकि सच ये था कि उसमें कोका की पत्तियों का रस मिलाया जाता था। आज बच्चा बच्चा कोका कोला के बारे में जानता है। लेकिन क्या आप इसके इतिहास के बारे में कुछ जानते हैं? कोका कोला नाम के पेय का आविष्कार, अमेरिका के अटलांटा शहर के केमिस्ट जॉन पेम्बर्टन ने किया था। अमेरिका के गृह युद्ध में जख्मी पेम्बर्टन को मॉरफीन की लत लग गई थी। उससे छुटकारा पाने के लिए पेम्बर्टन ने शराब में कोका की पत्तियों का रस मिलाकर पीना शुरू किया। अच्छा लगा तो उसे बेचना भी शुरू कर दिया। शराब में कोका की पत्तियों का रस मिलाने की वजह ये भी थी कि अटलांटा की सरकार ने शराबबंदी का सख्त कानून बना दिया था। इसी से बचने के लिए पेम्बर्टन ने ये नया नुस्खा तैयार किया था। असल में कोका कोला में जो पहला शब्द यानी कोका है, वो इसमें मिलाए जाने वाले कोका की पत्तियों के रस की वजह से है। इसे तो कमोबेश सब जानते हैं या मानते हैं। मगर इसके साथी 'कोला' की कहानी क्या है, वो हम आपको बताते हैं। असल में ये कोला शब्द आया है, Kola नाम के नट से। कोला नाम का ये बीज, पश्चिमी अफ्रीका के एक पेड़ का होता है।
टाटा संस के पूर्व चेयरमैन सायरस मिस्त्री को हटाने के बाद भंग की गई कार्यकारी परिषद के सदस्य रहे प्रोफेसर निर्मल्य कुमार ने कहा है कि उन्हें कंपनी से एक मिनट में बाहर निकाल दिया गया था। निर्मल्य कुमार, सायरस मिस्त्री के करीबी सहयोगी रहें हैं और उन्हें टाटा संस से उसी दिन हटाया गया था जिस दिन मिस्त्री को हटाया गया। निर्मल्य कुमार ने अपने ब्लॉग 'आई जस्ट गॉट फायर्ड' में लिखा, '24 अक्टूबर की रात मेरे एक सहयोगी ने मुझे फोन किया जिसके साथ मैंने काम किया था और साथ में अक्सर बहस भी की है।' उसने मुझे बताया कि मुझे आपको यह बताने के लिए कहा गया है कि अब आपकी सेवा की जरूरत नहीं है। मैने उससे कहा कि इसका मतलब है कि कल सुबह से मुझे आने की जरूरत नहीं है। उसने हां में जवाब दिया और यह सब एक मिनट के अंदर ही खत्म हो गया।
देश के सबसे बड़े बैंक भारतीय स्टेट बैंक ने कॉन्टैक्टलैस कार्ड के जरिए भुगतान की एक खास सेवा शुरू की है। इस सेवा का इस्तेमाल करके आपको भुगतान के लिए अपने कार्ड को स्वाइप कराने की जरूरत नहीं होगी, बल्कि सिर्फ मशीन से छुआना भर होगा। फिलहाल इस सेवा का इस्तेमाल करके सिर्फ 2000 रुपए का भुगतान किया जा सकता है। भारतीय स्टेट बैंक की चेयरमैन और मैनेजिंग डायरेक्टर अरुंधति भट्टाचार्या का कहना है कि उन्होंने रिजर्व बैंक से इस सीमा को बढ़ाकर 5000 रुपए करने की इजाजत मांगी है। कंपनी ने इस सेवा में क्रेडिट और डेबिट दोनों कार्ड लॉन्च किए हैं। इसमें कंपनी ने एसबीआईइनटच कॉन्टैक्टलैस डेबिट कार्ड लॉन्च किया है जो वीजा और मास्टरकार्ड कंपनी के हैं। साथ ही, एसबीआई सिग्नेचर कॉन्टैक्टलैस क्रेडिट कार्ड लॉन्च किया गया है।
सोने के भाव पिछले दो साल में पहली बार 31000 रुपये प्रति 10 ग्राम के स्तर पर पहुंच गए हैं। हालांकि ज्वेलरी निर्माता बाजार में ग्राहकी न होने की वजह से डिस्काउंट कीमत पर ज्वेलरी की बिक्री कर रहे हैं। बृहस्पतिवार को कॉमोडिटी एक्सचेंज एमसीएक्स में सोने की कीमत 31000 रुपये प्रति 10 ग्राम के स्तर पर पहुंच गई, लेकिन बाजार में सोना 30000 रुपये प्रति 10 ग्राम से भी कम दाम पर बिक रहा था। घरेलू बाजार में सोने की मांग में कमी का अंदाजा इस बात से भी लगाया जा सकता है कि पिछलो तीन महीनों से सोने के आयात में लगातार गिरावट दर्ज की जा रही है। मई महीने में सोने के आयात में 39 फीसदी की गिरावट आई। सर्राफा कारोबारी विमल गोयल ने बताया कि अंतरराष्ट्रीय स्तर पर सोने के दाम में बढ़ोतरी को देखते हुए एमसीएक्स में सोने की कीमत 31000 रुपये प्रति 10 ग्राम के स्तर पर पहुंच गई जो कि पिछले दो साल में सबसे अधिक है। लेकिन बाजार में ग्राहकों की भारी कमी को देखते हुए सर्राफा बाजार में सोने के दाम 29850 रुपये प्रति 10 ग्राम चल रहे हैं। सर्राफा कारोबारियों ने बताया कि पहली बार ऐसा हो रहा है कि अंतरराष्ट्रीय बाजार के भाव के मुकाबले सोने पर 3 फीसदी से अधिक का डिस्काउंट देना पड़ रहा है। फिर भी ग्राहकों की भारी कमी चल रही है। कारोबारियों के मुताबिक घरेलू बाजार में सोने की मांग में अब अगस्त के बाद से ही तेजी की उम्मीद की जा सकती है। कारोबारियों का यह भी कहना कि सोने की खरीदारी को लेकर सरकार की तरफ से कई प्रकार के नए नियमों की वजह से भी सोने की बिक्री प्रभावित हुई है।
सोने में लगातार तीसरे दिन बृहस्पतिवार को भी सोने में मजबूती का रुख रहा। सकारात्मक वैश्विक रुझान और स्थानीय ज्वेलरों की ओर से खरीद जारी रहने से सोने का मूल्य 150 रुपये तेज होकर 28,350 रुपये प्रति 10 ग्राम पर पहुंच गया। औद्योगिक इकाइयों और सिक्का निर्माताओं की ओर से बढ़ी लिवाली के चलते चांदी भी 400 रुपये तेज होकर 39,900 रुपये प्रति किलो पर पहुंच गई। वैश्विक तौर पर सिंगापुर में सोना 0.68 फीसदी बढ़कर 1,149.50 डॉलर प्रति औंस और चांदी 1.16 फीसदी बढ़कर 16.16 डॉलर प्रति औंस हो गई।
बैंकों में अगर कोई काम है तो उसे आज ही निपटा लें, नहीं तो फिर अगले सप्ताह तक का इंतजार करना होगा। दरअसल होली, दुलहेंडी, गुड फ्राइडे, चौथा शनिवार और फिर रविवार होने के चलते 23 मार्च से 27 मार्च तक बैंक पूरी तरह से बंद रहेंगे। गैस के लिए भी बस आज का दिन उधर त्योहार पर गैस की किल्लत से बचना है तो उसका इंतजाम भी आज ही करना बेहतर होगा। बुधवार को गैस एजेंसी से सिर्फ आधा दिन ही सप्लाई की जाएगी। इसके बाद होली के त्योहार के बाद ही रसोई गैस मिल सकेगी। एलपीजी गैस डिस्ट्रीब्यूटर एसोसिएशन के अध्यक्ष ईरेश कुमार के मुताबिक जिस दिन होलिका जलाई जाएगी उस दिन शहर की सभी गैस एजेंसियां दोपहर तक खुली रहेंगी। इसके बाद अगले पूरे दिन एजेंसियां बंद रहेंगी। शुक्रवार से एजेंसियां विधिवत रूप से खुलेंगी। होली के मद्देनजर एजेंसियों के पास पर्याप्त संख्या में गैस सिलेंडर हैं। यदि ग्राहक जल्द से जल्द फोन पर बुकिंग कराकर गैस सिलेंडर लें सकते हैं।
हाउसिंग डॉट कॉम के बोर्ड ने कोफाउंडर और सीईओ राहुल यादव को बोर्ड ऑफ डायरेक्टर्स ने कंपनी से निकाल दिया है। करीब महीने भर पहले ही राहुल यादव ने इस्तीफा दिया था, लेकिन उनका इस्तीफा स्वीकार नहीं हुआ था। इसके बाद से ही मीडिया में राहुल यादव की नकारात्मक छवि बनने लगी थी, जिसके चलते आज यानी बुधवार को हुई बोर्ड की मीटिंग में राहुल यादव को निकाल दिया गया है। अब कंपनी एक नए सीईओ की तलाश में है। बोर्ड ने कहा है कि राहुल यादव को निवेशकों, पार्टनर्स और मीडिया के प्रति खराब व्यवहार के चलते निकाला गया है। बोर्ड का मानना है कि किसी सीईओ का इस तरह का बर्ताव कंपनी के लिए नुकसानदायक है। राहुल यादव आईआईटी बॉम्बे से फोर्थ ईयर ड्रॉपआउट हैं, जिन्होंने हाउसिंग डॉट कॉम रियल एस्टेट स्टार्टअप को आईआईटी बॉम्बे के ही कुछ ग्रेजुएट्स के साथ मिलकर जून 2012 में शुरू किया था। राहुल को कंपनी से निकालने के बाद राहुल यादव एक बार फिर से चर्चा में आ गए हैं। ये पहली बार नहीं है कि राहुल यादव चर्चाओं में आ गए हों। इससे पहले भी चार बार राहुल सोशल मीडिया पर चर्चा में आए थे।
सायरस मिस्त्री को अचानक टाटा ग्रुप के चेयरमैन पद से हटाने के बाद बागडोर अपने हाथ में लेने के बाद अंतरिम चेयरमैन रतन टाटा ने अधिकारियों को संदेश दिया। रतन ने टाटा ग्रुप की विभिन्न कंपनियों के अधिकारियों से ग्रुप में हो रहे फेरबदल पर ध्यान न देकर कारोबार और मार्केट लीडरशिप बढ़ाने पर ध्यान केंद्रीत करने को कहा। उन्होंने कहा कि उनका कार्यकाल कुछ ही समय का है और इस दौरान सभी अपने ग्रुप को लीडरशिप के स्‍थान पर पहुंचाने पर जोर दें। उन्होंने करीब 100 अरब डॉलर की कंपनी के वरिष्ठतम अधिकारियों से कहा कि वे अपने-अपने कारोबार क्षेत्र में लीडर की भूमिका निभाएं और शेयरधारकों का रिटर्न बढ़ाने पर ध्यान दें। बांबे हाउस में टाटा समूह की कंपनियों के प्रबंध निदेशकों और वरिष्ठ अधिकारियों को संबोधित करते हुए उन्होंने कहा कि मैं स्थायित्व और निरंतरता सुनिश्चित करने के लिए अंतरिम चेयरमैन की भूमिका में आया हूं, ताकि नेतृत्वहीनता की स्थिति पैदा न हो। यह अवधि बहुत छोटी होगी। एक नया और स्थायी नेतृत्व लाया जाएगा। 
कर्मचारी भविष्य निधि संगठन (ईपीएफओ) ने एक मई को ‘एक कर्मचारी, एक ईपीएफ खाता’ लांच करने की योजना बनाई है। इस योजना का उद्देश्य परिपक्वता से पहले भविष्य निधि से पैसों की निकासी को हतोत्साहित करना और राज्य सरकारों को इसकी पेंशन प्रणाली से जुड़ने के लिए प्रेरित करना है। ईपीएफओ ने 21 अप्रैल को हुई एक आंतरिक बैठक में यह फैसला किया। इससे एक दिन पहले सरकार ईपीएफ से निकासी के नये कानून के संदर्भ में अपना फैसला वापस ले चुकी थी। नए कानून में सरकार ने निकासी को सख्त बनाने और अंशधारकों को 58 साल की उम्र से पहले ईपीएफ से नियोक्ता का योगदान (मूल वेतन का 3.67 प्रतिशत) निकालने के संबंध में मानदंडों को सख्त बनाया था। बैठक में ईपीएफओ के केंद्रीय भविष्य निधि आयुक्त वीपी जॉय ने भविष्य निधि निकासी के नियम से जुड़े विवादों पर चर्चा की। उन्होंने इस बात पर जोर दिया कि कर्मचारियों और नियोक्ताओं के बीच प्रभावी संवाद होना चाहिए। साथ ही कहा कि कर्मचारियों द्वारा हर बार नौकरी बदलने पर निकासी से जुड़े मुद्दे का समाधान अच्छी सेवा और आसान माध्यम के जरिए किए जाने की जरूरत है।
सरकारी विमानन कंपनी एयर इंडिया ने राजधानी एक्सप्रेस के किराए पर हवाई सैर कराने का ऑफर लांच किया है। एयर इंडिया आज से लेकर 30 अप्रैल तक टिकटों की खास सेल शुरू की है। नमूने के तौर पर देखें तो सेल में दिल्ली से मुंबई तक का किराया होगा 2401 रुपए जबकि इसी रूट पर राजधानी में फर्स्ट क्लास का किराया है 4755 रुपये, सेकेंड एसी का 3860 रुपये और थर्ड एसी का किराया है 2595 रुपये। ये सेल राजधानी की रुटों से जुड़ी हैं इसलिए इसका सबसे ज्यादा फायदा दिल्ली आने-जाने वालों को मिलेगा। राजधानी से अलग सिर्फ दो रूट ऑफर में शामिल हैं - गया-कोलकाता और हैदराबाद- बंगलुरु। एयर इंडिया की ये छूट लेने के लिए आपको यात्रा से 20 दिन पहले बुकिंग करानी होगी।  ट्रेनों के किराए को चैलेंज देने में सिर्फ एयर इंडिया ने ही अपनी स्कीम नहीं लॉन्च की है, बल्कि अन्य एयरलाइन्स भी यात्रा के कई दिनों पहले टिकट कराने पर कम फेयर चार्ज कर रही हैं। एयरइंडिया सभी रूट्स पर अपनी एक अलग सेल भी चला रहा है। हालांकि इस सेल के दाम उतने कम नहीं है, जितने कि एयरइंडिया की राजधानी फेयरमैच सेल में हैं।
कालाधन जमा होने से रोकने के लिए आरबीआई ने देश के सभी बड़े शहरों में 500 के नए नोट के बारे में नया फरमान जारी किया है। फरमान के मुताबिक कैश काउंटर से बड़ी धनराशि के लिए यह नोट नहीं दिए जाएंगे क्योंकि कालाधन एकत्रित करने वाले इनको डंप कर सकते हैं। नए नोट को एटीएम के माध्यम से देने के निर्देश दिए हैं, जिससे कि जनता में छोटे नोट का एक्सचेंज बना रहे। आरबीआई ने देश के सभी बड़े शहरों को 500-500 के नोट की खेप भेज दी है। केंद्रीय वित्त मंत्रालय का मानना है कि कालाधन जमा करने वालों की नजर 500-500 के नए नोट पर है। वह बैंकों में गठजोड़ करके इन नोटों की जमाखोरी के प्रयास में हैं। 
सोना खरीदने की सोच रहे लोगों के लिए बुरी खबर है,सोना खरीदने पर अब उनको जेब और ढीली करनी पड़ेगी। वैश्विक तेजी के साथ स्थानीय स्तर पर खरीदारी से सोना 180 रुपये बढ़कर 29,350 रुपये प्रति 10 ग्राम रहा। औद्योगिक और सिक्का बनाने वालों की मांग बढ़ने से चांदी में 350 रुपये प्रति किलो का उछाल आया और यह 40,850 रुपये प्रति किलो पर बंद हुई। न्यूयार्क में सोना 0.55 फीसदी बढ़कर 1,269.50 डॉलर प्रति औंस पर रहा जबकि चांदी 1.32 फीसदी बढ़कर 17.23 डॉलर प्रति औंस पर बंद हुई। स्थानीय बाजार में सोना गिन्नी का भाव 100 रुपये बढ़कर 23,000 रुपये हो गया। चांदी के सिक्के में 1,000 रुपये प्रति सैकड़ा की तेजी रही और इसका बिकवाल भाव 70,000 रुपये प्रति सैकड़ा रहा। कारोबारियों का मानना है कि वैश्विक स्तर पर लगातार सोना और चांदी में मजबूती का माहौल बन रहा है। आने वाले समय में अमेरिका में ब्याज दरों में परिवर्तन नहीं किए जाने के आकलन से सोने में तेजी का माहौल बना है। 
वित्त वर्ष 2015-16 के अंतिम दिन बृहस्पतिवार को सरकारी कामकाज करने वाले बैंकों की शाखाएं रात के आठ बजे तक खुली रहेंगी। केन्द्रीय वित्त मंत्रालय के मुताबिक 31 मार्च को टैक्स जमा करने के लिए बैंक की शाखाओं में होने वाली भारी भीड़ को देखते हुए ऐसी शाखाओं की कार्यावधि बढ़ा दी गई है। जिन शाखाओं में टैक्स की रकम जमा होती है, वे बृहस्पतिवार को रात के आठ बजे तक खुले रहेंगे। ऑनलाइन पेमेंट की सुविधा तो आधी रात तक चलेगी। इस बारे में रिजर्व बैंक से जरूरी अधिसूचना जारी हो चुकी है।
लोग अपने कमाए पैसों में से बचाते भी हैं। कुछ रिटायरमेंट के लिए, तो कुछ बच्चों की पढ़ाई-लिखाई और शादी के लिए। मगर जिंदगी में कई ऐसे मौके आते हैं जब अचानक कोई खर्च आ जाता है। इससे हमारी सारी प्लानिंग धरी की धरी रह जाती है। अमेरिका के पेन्सिल्वेनिया के रहने वाले जॉन डुलिन के परिवार के सामने ऐसी ही दिक्कत आ खड़ी हुई। उन्होंने रिटायरमेंट के लिए काफी पैसा जुटा लिया था। इमरजेंसी फंड के लिए भी पैसे जोड़ रखे थे। अचानक उन्हें अपने घर में हर जगह सीलन दिखने लगी। घर की लकड़ियां सड़ने लगीं। मकान की मरम्मत कराना जरूरी हो गया। इसका खर्च बैठता करीब 50 हजार डॉलर। डुलिन बताते हैं कि उनकी बचत की सारी प्लानिंग धरी की धरी रह गई। ये इतनी बड़ी रकम थी कि उन्हें इमरजेंसी फंड से पैसे निकालने पड़े। इसके चलते उनकी रिटायरमेंट सेविंग्स पर भी असर पड़ा क्योंकि उन्हें अपने इमरजेंसी फंड में फिर से पैसे डालने पड़े। कुल मिलाकर डुलिन का बरसों का बचत प्लान अचानक पटरी से उतर गया।
शीतल पेय बनाने वाली कोका-कोला ने बॉलीवुड के दबंग सलमान खान को झटका दिया है। कंपनी ने उनसे आगे करार करने से मना कर दिया है। वह पिछले चार सालों से थम्स अप के ब्रांड एंबेसडर थे। कंपनी अब सलमान की जगह युवा अभिनेता रणवीर सिंह को लेने के लिए उनसे बात कर रही है। उद्योग सूत्रों के मुताबिक, सलमान खान के साथ कंपनी का अनुबंध पिछले माह खत्म हो गया था और कंपनी ने इस अनुबंध को आगे नहीं बढ़ाया था। कोका कोला इंडिया से संपर्क किए जाने पर कंपनी ने किसी भी टिप्पणी से इंकार कर दिया। एक सूत्र ने कहा कि कंपनी ने अपनी यूवा छवि को देखते हुए यह फैसला लिया है। वहीं कुछ सूत्रों के अनुसार सलमान से कोका-कोला ने करार आगे न बढ़ाने का फैसला पाकिस्तानी कलाकारों के समर्थन में उनके बोलने पर हुए विवाद के कारण लिया है। 
हाल ही में हाउसिंग डॉट कॉम के सीईओ ने जोमैटो और ओला कैब्स के सीईओ को अपने आधे शेयर कंपनी के कर्मचारियों को बांटने की चुनौती दी थी। यह चुनौती उन्होंने अपने फेसबुक पेज पर एक पोस्ट लिखकर दी थी। इस पोस्ट पर जोमैटो और ओला कैब्स के सीईओ ने जो प्रतिक्रिया दी है, वो जानकर आप भी हंसेगे। दरअसल इस पोस्ट पर राहुल यादव का मजाक उड़ाया गया है। ओला कैब्स के सीईओ भाविश अग्रवाल ने फेसबुक की इस पोस्ट में तंज भरे लहजे में उनकी तारीफ करते हुए कमेंट किया है- गिव दैट मैन ए कुकी (give that man a cookie)।
हाल में लांच अटल पेंशन योजना में कर के बारे में स्पष्टता का अभाव है। पेंशन फंड रेगुलेटरी एंड डेवलपमेंट अथॉरिटी खुद भी इस बारे में अंधेरे में है। अटल पेंशन योजना को अपनाने वाले ग्राहकों का भी कहना है कि उन्हें इस उत्पाद में कर के बारे में जानकारी है। बैंक भी इस उत्पाद पर कर से जुड़ी जानकारियां नहीं दे पा रहे हैं। पीएफआरडीए के पूर्णकालिक सदस्य बीएस भंडारी ने बताया कि अटल पेंशन योजना में कर के मामले में स्पष्टता नहीं है। लेकिन हम यह समझते हैं कि कर के मामले में यह उत्पाद मौजूदा नेशनल पेंशन स्कीम के बराबर होगा। मौजूदा नियमों के तहत एनपीएस कॉर्पस पैसा निकालने के समय कर योग्य है। पीएफआरडीए ने अटल पेंशन योजना के तहत 2 करोड़ ग्राहकों को जोड़ने का लक्ष्य तय किया है।
डिजिटल ट्रांजेक्शन के प्रोत्साहन के लिए प्रधानमंत्री नरेंद्र मोदी द्वारा लांच किए गए ऐप ‘भारत इंटरफेस फॉर मनी’ (भीम) को अब तक 30 लाख बार डाउनलोड किया जा चुका है और इससे पांच लाख ट्रांजेक्शन किये जा चुके हैं। भीम ऐप से डिजिटल ट्रांजेक्शन से जुड़े पेटीएम व मोबिक्विक जैसे ऐप को चुनौती मिल रही है। प्रधानमंत्री नरेंद्र मोदी ने गत 30 दिसंबर को भीम ऐप लांच किया था। इस ऐप की मदद से किसी भी प्रकार के मोबाइल फोन से डिजिटल ट्रांजेक्शन किया जा सकता है। भीम ऐप को नेशनल पेमेंट कारपोरेशन ऑफ इंडिया (एनपीसीआई) ने विकसित किया है। इस ऐप को भारतीय स्टेट बैंक, आईसीआईसीआई बैंक, एक्सिस बैंक, एचडीएफसी बैंक, बैंक ऑफ इंडिया, केनरा बैंक, कोटक महिंद्रा बैंक, ओरिएंटल बैंक ऑफ कॉमर्स व पंजाब नेशनल बैंक सपोर्ट कर रहे हैं। फिलहाल यह ऐप हिंदी व अंग्रेजी में उपलब्ध है और जल्द ही इसे अन्य भाषा में उपलब्ध कराया जा रहा है।
रिलायंस इंडस्ट्रीज ने तेल, रिलेट के बाद टेलीकॉम क्षेत्र में रिलायंस जियो के साथ दमदार तरीके से आगाज किया है। मुकेश अंबानी के ऐलान के साथ ही शेयर बाजार में लिस्टेड अन्य टेलीकॉम कंपनियों के शेयरों में गिरावट का दौर चला और कल बाजार बंद होते-होने उनके मार्केट कैपिटल के करीब 13800 करोड़ स्वाहा हो गए। ‌ जियो की वैसे तो कमर्शियल लांच 5 सितंबर से हो रही है, इसके बाद ही सभी ग्राहक इसके सिम को ले सकेंगे। लेकिन कंपनी पिछले कुछ दिनों से चुनिंदा कंपनियों के 4जी हैंडसेट पर प्रिव्यू ऑफर दे रही है और लोग टेस्ट‌िंग फेस में इसका आनंद ले रहे हैं।  
सोना खरीदने की सोच रहे लोगों के लिए खुशखबरी है। छह दिनों तक लगातार तेजी में रहने के बाद ज्वेलरों की मांग ठंडी पड़ने से सोना 130 रुपये गिरकर 29,670 रुपये प्रति 10 ग्राम पर पहुंच गया है। वहीं चांदी 90 रुपये बढ़कर 41,350 रुपये प्रति किलो हो गई। कारोबारियों के अनुसार वैश्विक स्तर पर सोने में कमजोरी से भी स्थानीय स्तर पर सोने के भाव में गिरावट देखी जा रही है। दूसरी ओर चांदी में औद्योगिक मांग रहने से इसमें तेजी बनी है। ग्लोबल स्तर पर सिंगापुर में सोना 0.10 फीसदी गिरकर 1,284.20 डॉलर प्रति औंस रहा। अमेरिकन यूनियन से ब्रिटेन के बाहर निकलने के आकलन से भी बाजार लगातार प्रभावित हो रहा है। सोने की आठग्राम की गिन्नी का भाव 100 रुपये बढ़कर 23,100 रुपये प्रति पीस रहा। चांदी के 10 ग्राम के सिक्के के सैकड़ा का बिकवाल भाव 71,000 पर स्थिर रहा। 
लो फ्रिल एयरलाइंस जेट एयरवेज ने अपनी 990 रुपये में हवाई यात्रा की स्कीम की समय सीमा को बढ़ा दिया गया है। जेट एयरवेज की “बेस्ट फेयर्स फॉरएवर” स्कीम के तहत ऑफर 27 दिसंबर 2016 तक बढ़ा दिया है। इसके तहत जेट एयरवेज ने कुछ चुनिंदा डोमेस्टिक हवाई रूटों पर एक टिकट का दाम न्यूनतम 990 रुपये तय किया गया है। ऑफर 4 जनवरी 2017 और उसके बाद की हवाई यात्राओं के लिए मान्य होगा। टिकट की खरीद यात्रा से 15 दिन पहले ही करनी होगी तभी यह ऑफर मिल सकेगा। गौरतलब है कि जेट एयरवेज ने इससे पहले भी 28 नवंबर 2016 को 889 रुपये में हवाई यात्रा का ऑफर दिया था। नए ऑफर्स की वजह से हवाई यात्रा से सफर करने वालों की तादाद में अच्छा इजाफा देखा गया है। डीजीसीए के मुताबिक, जनवरी 2016 से नवंबर 2016 में हवाई यात्रियों की तादाद में 23 % की बढ़ोतरी देखी गई है।
भारतीय रिजर्व बैंक के गवर्नर रघुराम राजन ने सार्वजनिक क्षेत्र के बैंकों के विलय की सरकार की योजना को तर्कसंगत कदम बताते हुए इसकी प्रशंसा की है। उन्होंने देश की राजकोषीय स्थिति को तो ठीक बताया लेकिन औद्योगिक उत्पादन के आंकड़ों को निराशाजनक बताया। बैंकों के विलफुल डिफाल्टर पर उन्होंने कहा कि इन्हें दंडित करने की प्रक्रिया प्रगति पर है। हालांकि वह रिजर्व बैंक की मौद्रिक नीति के सवाल पर खामोश रहे। रिजर्व बैंक के केन्द्रीय निदेशकमंडल की 551वीं बैठक में भाग लेने के बाद संवाददाताओं से बातचीत में राजन ने सार्वजनिक क्षेत्र के बैंकों के विलय की सरकार की योजना को तर्कसंगत बताया। लेकिन उन्होंने कहा कि इसमें वक्त लगेगा, यह काम रातों-रात नहीं हो सकती है। रिजर्व बैंक गवर्नर के मुताबिक इस काम में देखना होगा कि इसमें कौन फिट बैठ रहा है कौन नहीं। इस कार्य में बैंक बोर्ड ब्यूरो भी सहायता कर सकता है। 
सहारा इंडिया परिवार के मुखिया सुब्रत रॉय सहारा को सुप्रीम कोर्ट से एक बार फिर राहत मिल गई है। इस बार सुप्रीम कोर्ट ने उनकी पेरोल को 28 नवंबर तक बढ़ा दिया है। कोर्ट ने पेरोल को बढ़ाने के साथ सुब्रत रॉय को 200 करोड़ जमा कराने का भी आदेश दिया है। इससे पूर्व शीर्ष कोर्ट ने उनकी अंतरिम पेरोल 24 अक्टूबर तक के लिए बढ़ायी थी। गौरतलब है कि बीते छह मई को सहारा प्रमुख सुब्रत राय को उनकी मां छबि राय की मौत के बाद सुप्रीम कोर्ट ने चार हफ्तों की पेरोल पर तिहाड़ जेल से रिहा किया था। उसके बाद से ही सहारा प्रमुख लगातार अपनी पैरोल बढ़वाकर जेल से बाहर चल रहे हैं। 
छोटे कारोबारियों, खास कर सड़कों और फुटपाथों पर धंधा करने वाले असंगठित क्षेत्र के कारोबारियों को बैंकों से सस्ते दर पर लोन दिलवाने की प्रधानमंत्री नरेंद्र मोदी की बहुप्रचारित मुद्रा योजना हिट हो गई दिखती है। सरकार द्वारा इसकी सफलता के लिए चलाये गए विशेष अभियान की वजह से 31 मार्च 2016 तक इसके तहत 1.37 लाख करोड़ रुपये के लोन स्वीकृत किये जा चुके हैं। यह सरकार द्वारा तय किये गए लक्ष्य से अधिक है। केन्द्रीय वित्त मंत्रालय के एक वरिष्ठ अधिकारी ने बताया कि वर्ष 2015-16 के दौरान प्रधानमंत्री मुद्रा योजना के तहत 1.37 लाख करोड़ रुपये का लोन स्वीकृत किया गया है। हालांकि इस अवधि के लिए 1.22 लाख करोड़ रुपये का ही लक्ष्य तय किया गया था। इस दौरान लाभार्थियों ने 1.22 लाख करोड़ रुपये का उपयोग भी कर लिया है। अधिकारियों का कहना है कि मुद्रा योजना के तहत बिना जमानत लिये या गारंटर का इंतजाम किये बिना ही 10 लाख रुपये का लोन मिलता है, जिससे छोटे और असंगठित क्षेत्र के उद्यमियों को काफी राहत मिली है। हालांकि वह यह स्पष्ट नहीं कर पाए कि इनमें से कितने लाभार्थी असंगठित क्षेत्र के हैं और कितने अन्य श्रेणी के। प्रधानमंत्री नरेंद्र मोदी ने 8 अप्रैल 2016 को मुद्रा योजना की शुरूआत की थी। उस समय उन्होंने कहा था कि इस योजना में लघु, मंझोले एवं सूक्ष्म क्षेत्र के उद्योगपतियों से लेकर साइकिल ठीक करने वाले, पंचर लगाने वाले, पतंग बनाने वाले, मटकी बनाने वाले, चाय-पान बेचने वाले और पंसारी जैसे छोटे कारोबारियों को भी सस्ती ब्याज दरों पर लोन मिलेगा।
सालों की मेहनत के बाद आयकर विभाग ने डुप्लीकेट पैन कार्ड पर अंकुश के लिए नया टेक्नोलॉजी टूल ढूंढ लिया है। इस टूल की मदद से आयकर विभाग के कर्मचारी डुप्लीकेट पैन कार्ड को खत्म भी कर सकेंगे। आयकर विभाग द्वारा इनकम टैक्स बिजनेस ऐप्लीकेशन-परमानेंट अकाउंट नंबर (आईटीबीए-पैन) नाम से एक महत्वाकांक्षी इलेक्ट्रॉनिक स्मार्ट प्लेटफॉर्म को परिचालन में लाया जा रहा है। यह प्लेटफार्म आयकर विभाग के कर्मचारियों और पैन जारी करने वाले इंटरमीडिएरीज की डुप्लीकेट पैन नंबर की पहचान करने में मदद करेगा। एक वरिष्ठ अधिकारी ने बताया कि पहले विभाग मैनुअल तरीके से डुप्लीकेट पैन पर अंकुश लगाने का काम करता था लेकिन यह तरीका फुल प्रूफ नहीं था। लेकिन नया इलेक्ट्रॉनिक सिस्टम बेहद सटीक है। पुराने पैन कार्डों के मामलों में उन्होंने कहा कि मैनुअल सिस्टम जारी रखना पड़ेगा। उन्होंने कहा कि पुराने सिस्टम में ऐसे बहुत मामले नहीं हैं। सूचना मिलने पर ऐसे मामलों को सिस्टम से बाहर किया जा रहा है। कोई कंपनी दो पैन कार्ड रख कर कर देने से न बच जाए यह सुनिश्चित करने के लिए आयकर विभाग वर्षों से स्मार्ट टूल की तलाश में था। 
अंतरराष्ट्रीय कानून किसी देश को किसी तारे या ग्रह पर मालिकाना हक जताने से भले ही रोकता हो, लेकिन किसी व्यक्ति को थोड़े ही। ये कहना है स्पेन की मारिया दुरान का, जो सूरज के एक हिस्से पर अपना हक जताती हैं और सूरज पर प्लॉट भी बेच रही हैं। यही नहीं, उन्होंने तो स्थानीय नोटरी कार्यालय में सूरज को अपने नाम रजिस्टर करवा रखा है। सूरज पर प्लॉट न बेचने देने की वजह से मारिया ने हाल ही में ई-व्यापार कंपनी ईबे के खिलाफ अदालत में मुकदमा दायर किया है। दरअसल सूरज पर प्लॉट बेचने के लिए मारिया ने ईबे पर अकाउंट खोला था। यहां पर मारिया एक यूरो में एक वर्ग मीटर प्लॉट बेचती थी। सूरज पर प्लॉट बेचने को ईबे ने अपने नियमों के खिलाफ पाया।
रेलवे ने यात्रियों को नए साल का तोहफा देते हुए चार्ट बनने के बाद रिजर्वेशन करवाने वालों को यात्री किराये में छूट देने का फैसला किया है। रेलवे की नई व्यवस्था के तहत अब ट्रेन छूटने के चार घंटे पहले तक अगर उसमें बर्थ खाली है तो यात्रियों को दस फीसदी की छूट मिल सकेगी।   यह सुविधा उन यात्रियों को मिलेगी जो पहला चार्ट बनने के बाद रिजर्वेशन करवाएंगे, उन्हें ही बेस किराये में ये रियायत मिल सकेगी। प्रयोग के तौर पर रेलवे यह व्यवस्था अभी चार माह के लिए करने जा रहा है। बोर्ड की ओर से भेजा गया सर्कुलर उत्तर मध्य रेलवे (एनसीआर) को मिल गया है। प्रयोग के तौर पर रेलवे की यह स्कीम तत्काल प्रभाव से 30 अप्रैल तक लागू रखने का निर्देश रेलवे बोर्ड ने दिया है। बोर्ड के डायरेक्टर पैसेंजर मार्केटिंग विक्रम सिंह ने इस आशय का पत्र सभी एनसीआर समेत जोनल रेलवे के चीफ कामर्शियल मैनेजर को भेजा है। दरअसल कुछ जोनल रेलवे से चलने वाली तमाम ट्रेनें ऐसी है जिसमें छुट्टियों एवं त्योहारों के अलावा अन्य समय में 10 से 20 फीसदी बर्थ खाली रह जाती है। रेलवे ने पिछले साल इसके लिए एक सर्वे भी तमाम जोनल रेलवे में कराया था। उसके बाद ही यह निर्णय लिया गया। इसके तहत चलती ट्रेन में टीटीई भी किसी यात्री को बर्थ अलॉट करेगा तो उसे भी बेस फेयर में दस फीसदी की छूट मिल जाएगी। यात्रियों को इस योजना के तहत दी जाने वाली सीटों पर संबंधित ट्रेन का सुपर फास्ट चार्ज और सर्विस टैक्स पहले की ही तरह देना होगा।
अगर आप करोड़पति बनने की चाह रखते हैं, और आपके पास एक रुपए का नोट है तो आपकी लॉटरी लगने में देर नहीं। लेकिन ये सच है कि अगर आपके पास ऐसा एक रुपए का नोट है जिस पर खास नंबर अंकित है तो आप उसकी बोली लगाकर करोड़ों रुपए कमाए जा सकते हैं। बस इसके लिए आपको ई-कॉमर्स वेबसाइट र्इबे पर जाना होगा। जहां एक रुपए से लेकर 1000 रुपए तक के नोटों की नीलामी करोड़ों में हो रही है। र्इबे पर देश के पूर्व गवर्नर मोंटेक सिंह अहलूवालिया के हस्ताक्षर वाला एक रुपए का नोट दो लाख रुपए में बेचा जा रहा है, वहीं 100 रुपए के दो नए नोट 250000 रुपए में बिक रहे हैं। इन नोटों के लिए इतनी बड़ी रकम खर्च करने का कारण यह है कि इन नोटों पर मौजूद सीरियल नंबर के आखिर में 786 और 000000 हैं। र्इबे पर 1000 रुपए का नोट करीब एक करोड़ रुपए में बेचा जा रहा है।  वहीं इसके सीरियल नंबर भी दुर्लभ हैं। ऊंची कीमत में बिकने वाले कुछ नोट तो ऐसे हैं, जिनमें या तो सीरियल नंबर ही नहीं है या फिर मिसप्रिंट हैं।
सार्वजनिक क्षेत्र की दूरसंचार कंपनी बीएसएनएल ने रिलायंस जियो को टक्कर देते हुए सस्ती दरों का एलान किया है। बीएसएनएल ने कहा है कि वह शीघ्र ही अपने उपभोक्ताओं के लिए एक असीमित वायरलाइन ब्रॉडबैंड प्लान लाएगी। इस योजना के तहत ग्राहकों को मात्र 249 रुपये में 300 जीबी अनलिमिटेड डाटा दिया जाएगा, जिससे उसे इस्तेमाल करने वाले ग्राहकों के लिए डेटा लागत एक रुपये प्रति जीबी से भी कम पड़ेगी। कंपनी ने एक बयान में कहा है कि नौ सितंबर से ‘बी बी 249’ प्लान पेश करेगी। इस प्लान में ग्राहक बिना डेटा लिमिट की चिंता के जितना चाहे ब्रॉडबैंड डेटा डाउनलोड कर सकते हैं और इसमें 2एमबीपीएस की स्पीड होगी। 300 जीबी डाटा खत्म होने के बाद फिर 1 एमबीपीएस की स्पीड मिलेगी। इस प्लान की अवधि छह माह की होगी। बीएसएनएल का यह प्लान शहरी और ग्रामीण दोनों क्षेत्रों में लागू होगा बाजार में रिलायंस जियो के धमाकेदार आगाज ने सभी टेलीकॉम कंपनियों को अपने डाटा प्लान की दरों में कटौती करने को मजबूर कर दिया है। अभी हाल ही में एयरटेल ने अपने 4जी और 3जी डाटा पैक की दरों में भारी कटौती की थी।
रिलायंस इंडस्ट्रीज के चेयरमैन मुकेश अंबानी ने जियो की 4जी सेवा को लेकर धमाकेदार ऐलान किए हैं।  उन्होंने दुनिया की सबसे सस्ती इंटरनेट सेवा का ऐलान कर डिजिटल दुनिया में हलचल मचा दी है। आइए जानते हैं क्या हैं ये प्लान रिलायंस जियो का सबसे सस्ता प्लान 149 रुपये से शुरू होगा। इसमें 300 एमबी का 4जी डाटा और 100 एसएमएस मिलेंगे। 499 रुपये के इस प्लान में 4 जीबी का 4जी डाटा और नाइट में अनलिमिटेड डाटा मिलेगा। ग्राहक वाई-फाई हॉटस्पॉट के जरिए 8 जीबी का डाटा यूज कर सकते हैं। 499 से शुरू होने वाले सभी प्लान्स में अनलिमिटेड कॉल्स व एसएमएस और रात में डाटा मिलेगा। 999 रुपये के इस प्लान में ग्राहक को 4जी का 10 जीबी डाटा मिलेगा। 20 जीबी वाई-फाई हॉटस्पॉट के जरिए यूज कर सकेंगे। 1499 रुपये के L प्लान में 1499 रुपये खर्च करके ग्राहक को कंपनी की तरफ से 20 जीबी डाटा मिलेगा। वाई-फाई हॉटस्पॉट के जरिए 40 जीबी का इस्तेमाल फ्री मिलेगा। 2499 रुपये के XL प्लान में ग्राहक को 35 जीबी डाटा मिलेगा। इसके अतिरिक्त 70 जीबी डाटा का इस्तेमाल कस्टमर वाई-फाई हॉटस्पॉट से कर सकेगा। 3999 रुपये के XXL प्लान में 60 जीबी का डाटा मिलेगा। अगर ग्राहक वाई-फाई हॉटस्पॉट का इस्तेमाल करता है तो उसको 120 जीबी का अतिरिक्त डाटा यूज करने को मिलेगा। 4999 रुपये के XXXLप्लान है में 75 जीबी का डाटा फ्री मिलेगा और इसके साथ ही वाई-फाई हॉटस्पॉट से 150 जीबी का डाटा यूज कर सकते हैं। गौरतलब है कि रिलायंस की 42वीं एजीएम में मुकेश अंबानी ने सभी प्लान के अंतर्गत फ्री कॉल्स व एसएमएस देने के साथ ही फ्री रोमिंग की भी घोषणा की है। साथ ही ग्राहकों को इंटरनेशलन कॉल्स भी अन्य कंपनियों से सस्ती दर पर देने का वादा किया है। 
नेशनल पेंशन सिस्टम (एनपीएस) के तहत ऑनलाइन खाता खुलवाने के लिए अब आयकर विभाग द्वारा आवंटित स्थायी खाता संख्या (पैन) होना अनिवार्य नहीं है। यदि किसी के पास आधार संख्या है तो सिर्फ इसी के सहारे खाता खुल जाएगा। एनपीएस को संचालित करने वाली एजेंसी पेंशन फंड रेगुलेटरी एंड डेवलपमेंट अथारिटी  (पीएफआरडीए) केअध्यक्ष हेमंत कांट्रेक्टर ने बताया कि ऐसा इसलिए किया गया है ताकि असंगठित क्षेत्र के अधिक से अधिक लोेग इसका लाभ ले सकें।  पीएफआरडीए केअध्यक्ष ने अमर उजाला को बताया कि अब सिर्फआधार संख्या केसहारे भी लोग ई एनपीएस खाता खुलवा सकते हैं। पहले ई एनपीएस की सुविधा सिर्फ  बैंक खाताधारकों को दी गई थी। इसके लिए उन्हें पैन कार्ड के साथ अपने बैंक के नेट बैंकिंग के जरिए खाता खोलने की सुविधा दी गई थी। ऐसा सरकार द्वारा तयकेवाईसी प्रक्रिया पूरी करने के लिए किया जाता था। उसकेबाद पीएफआरडीए के पास इस बारे में शिकायत पहुंची कि अभी भी काफी लोग ऐसे हैं जिनकेपास बैंक खाता तो है, लेकिन पैन नंबर नहीं है।  उसके बाद आधार संख्या को जोड़ने की कवायद शुरू हुई।  पहले अपने ग्राहक को जानो (केवाईसी) की औपचारिकता बैंक द्वारा पूरी की जाती थी और उसमें पैन नंबर देने की बाध्यता थी। बाद में पीएफआरडीए ने आधार नंबर के विकल्प के आधार पर केवाईसी का प्रस्ताव दिया, जिसे मंत्रालय ने मान लिया।
आयकर रिटर्न दाखिल करने की प्रक्रिया को पेपरलेस बनाने के लिए आयकर विभाग ने बैंक खाते के जरिए पुष्टि का सिस्टम भी शुरू कर दिया है। पंजाब नेशनल बैंक (पीएनबी) इस सिस्टम से जुड़ने वाला पहला बैंक बना है। पिछले साल विभाग ने आधार संख्या के जरिए पुष्टि का सिस्टम शुरू किया था। आयकर विभाग द्वारा जारी एक एडवायजरी के मुताबिक अब करदाता बैंक खाते के जरिए भी इलेक्ट्रॉनिक वेरिफिकेशन कोड (ईवीसी) प्राप्त कर सकते हैं। इसके लिए ई फाइलिंग वेबसाइट पर ही बैंक खाते की प्री वैलिडेटिंग करनी होगी। विभाग के मुताबिक इस सिस्टम से जुड़ने वाला पहला बैंक पीएनबी है। उसने उम्मीद जतायी है कि अन्य बैंक भी शीघ्र ही इस सुविधा से जुड़ेंगे। आयकर रिटर्न को पेपरलेस बनाने के लिए आयकर विभाग ने ई फाइलिंग सिस्टम शुरू किया है। लेकिन आम करदाता को उसमें भी आईटीआर-वी का प्रिंट निकाल कर उस पर हस्ताक्षर करके निर्धारित समय के अंदर आय कर विभाग के सेंट्रल प्रोसेसिंग सेंटर (सीपीसी) भेजना पड़ता है। इस परेशानी से निजात दिलाने के लिए पिछले साल आधार नंबर पर आधारित वन टाइम पासवर्ड (ओटीपी) सिस्टम शुरू किया गया था। इसी दिशा में आगे बढ़ते हुए अब बैंक खाते को भी जोड़ा गया है। आयकर विभाग ने हाल ही में वैसे वेतनभोगी, जिनके पास सिर्फ एक मकान है, के लिए आईटीआर-1, वैयक्तिक और कारोबार या किसी पेशे से आय अर्जित नहीं करने वाले हिन्दू अविभाजित परिवार के कर्ता के लिए आईटीआर-2 और वैयक्तिक और कारोबार या किसी पेशे से आय अर्जित नहीं करने वाले हिन्दू अविभाजित परिवार के कर्ता, जिन के पास विदेशों में परिसंपत्ति नहीं है, के लिए आईटीआर-2 ए फार्म अधिसूचित कर दिया है।
कर्मचारी भविष्य निधि संगठन (ईपीएफओ) अपने सदस्यों की नौकरी छूटने के तीन साल बाद तक बीमा कवर उपलब्ध कराने के एक प्रस्ताव को मंगलवार को अपनी स्वीकृति दे सकता है। ईपीएफओ के लिए निर्णय लेने वाली शीर्ष इकाई सेंट्रल बोर्ड ऑफ ट्रस्टीज (सीबीटी) की बैठक मंगलवार को होने वाली है।  बैठक के एजेंडा के अनुसार, ईपीएफओ के सदस्यों को एंप्लॉइज डिपॉजिट लिंक्ड इंश्योरेंस (ईडीएलआई) की सदस्यता नौकरी छूटने के तीन साल बाद तक ऐच्छिक रूप से बरकरार रखने के एक प्रस्ताव पर चर्चा की जाएगी। इसके लिए सदस्यों से कम योगदान लेने का प्रस्ताव है। अभी नियोक्ताओं को अपने कर्मचारियों के बीमा स्कीम के लिए उनके मूल वेतन का आधा प्रतिशत प्रीमियम के तौर पर देना होता है। नौकरी छूटने के बाद कर्मचारी की सदस्यता या लाभ समाप्त हो जाते हैं। इसके अलावा ईपीएफओ उन अपरिचालित खातों पर भी ब्याज देने पर विचार कर सकता है जिनमें पिछले 36 महीनों से योगदान नहीं किया गया है। ऐसे खातों पर ईपीएफओ ने पहली अप्रैल 2011 से ब्याज देना बंद कर दिया था। इस बैठक में सरकारी प्रतिभूतियों में निवेश की सीमा मौजूदा 50 प्रतिशत से बढ़ा कर 65 प्रतिशत करने पर भी विचार किया जाएगा।
सरकारी सब्सिडी सीधे लाभार्थी के बैंक खाते में हस्तांतरित करने की डायरेक्ट बेनीफिट ट्रांसफर (डीबीटी) योजना को रेलवे में भी जल्द ही लागू करने की तैयारी है। इसे लागू करने की जल्दबाजी इसलिए है, क्योंकि इस समय रेलवे की वित्तीय हालत खराब है और इसका ऑपरेटिंग रेशियो 110 से भी ऊपर चला गया है। नीति आयोग के सदस्य बिबेक देबराय की अध्यक्षता वाली एक कमेटी ने पिछले साल ही ऐसा करने की सलाह दी है। सरकार से जुड़े एक वरिष्ठ अधिकारी ने बताया कि रेलवे समाज के विभिन्न वर्गों को रेल यात्रा में छूट के जरिये सब्सिडी देता है, जो कि किराये के दस फीसदी से लेकर शत-प्रतिशत तक होता है। सरकार की योजना है कि किराये में छूट लेने वाला व्यक्ति पहले पूरा पैसा देकर टिकट कटाये और बाद में आधार कार्ड के डाटाबेस का उपयोग करते हुए लाभार्थी के बैंक खाते में सब्सिडी की रकम हस्तांतरित कर दी जाए। यह व्यवस्था वैसे ही काम करेगी जैसे कि घरेलू रसोई गैस के कनेक्शन में डीबीटी के जरिये सब्सिडी दी जा रही है। प्रधानमंत्री कार्यालय से रखी जा रही नजर वित्त मंत्रालय से जुड़े सूत्रों का कहना है कि इस बारे में रेल मंत्रालय को पिछले साल ही पत्र भेजा जा चुका है और अभी तक कुछ बैठकें हो चुकी हैं। इस पूरी योजना का सूत्रधार प्रधानमंत्री कार्यालय है और वहीं से इस पर नजर रखी जा रही है। उनका कहना है कि यदि सब ठीक रहा तो अगले वित्त वर्ष में इस योजना को अमली जामा पहना दिया जाएगा।
ऑनलाइन शॉपिंग करने वालों के लिए दीपावली पर ई-कॉमर्स कंपनियों पेटीएम और स्नैपडील  ने सेल लगाई है। जहां पेटीएम  'महाबाजार' सेल के नाम से ऑफर्स दे रही है तो स्नैपडील अनबोक्स दिवाली के नाम पर। पेटीएम की महाबाजार सेल और स्नैपडील की अनबोक्स दिवाली सेल 12-14 अक्टूबर के बीच चलेगी। सेल में पेटीएम ने रजिस्टर वेंडर्स (विक्रेताओं) की ओर से अपने ग्राहकों को 100 करोड़ रुपए तक के कैशबैक देने की बात कही है। कंपनी के उपाध्यक्ष सौरभ वशिष्ठ ने कहा कि दिवाली भारत में खरीदारी का सबसे बड़ा मौसम है और पेटीएम इस साल अपने ऑफरों से इसमें और अधिक खुशी जोड़ने जा रहा है। 
ट्रेन में सफर के दौरान रेलवे बेहतर खाना परोसे जाने की तैयारी कर रहा है। खाने को लेकर बार-बार मिल रही शिकायतों के बाद रेलवे का खास फोकस तैयार खाने (रेडी टू ईट मील) पर है। इसके लिए रेलवे बोर्ड ने ज्यादा से ज्यादा ब्रांडेड कंपनियों को जोड़ने के लिए नया दिशानिर्देश जारी किया है। इसमें आईआरसीटीसी को रेलवे के सभी जोन के महाप्रबंधकों से सहमति लेकर ट्रेनों में यात्रियों को क्षेत्रीय व्यंजन देने का सुझाव दिया गया है। यह भी स्पष्ट किया गया है कि इनकी कीमत बाजार मूल्य से अधिक नहीं होनी चाहिए।प्री-कूक्ड फूड में कई प्रकार के मनपसंद व्यंजन यात्रियों को उपलब्ध हो, इसके लिए रेलवे ने एक सर्कुलर जारी किया है। क्षेत्रीय भोजन के लिए आईआरसीटीसी को विभिन्न रेस्टोरेंट के साथ करार करने का निर्देश दिया गया है। नई सुविधा के जरिए यात्री सादा खाना से लेकर प्री-कूक्ड नूडल्स, पिज्जा, बर्गर, साउथ इंडियन, बेकरी आइटम समेत खाने की कई अन्य चीजों का ऑर्डर ट्रेन में कर सकते है। रेलवे ने अपने नए सर्कुलर में आईआरसीटीसी को निर्देश दिया है कि वह रेडी टू ईट भोजन में यात्रियों को सस्ते दर पर खाद्य पदार्थ उपलब्ध कराए। खाद्य सुरक्षा मानकों से किसी प्रकार का समझौता नहीं करे। सर्कुलर में यह भी कहा गया है कि हर महीने रेलवे बोर्ड को इस बाबत तैयार रिपोर्ट भेजी जाए। जायकेदार के साथ हाइजीनिक खाने पर विशेष जोर देने को कहा गया है।
बाबा रामदेव के नूडल्स से मिल रही टक्‍कर के बीच नेस्ले इंडिया का इंस्टेंट नूडल ब्रांड मैगी एक बार फिर शीर्ष पर पहुंच गया है। जून में उसकी बाजार हिस्सेदारी 57 प्रतिशत रही। पिछले साल खाद्य नियामक एफएसएसएआई के प्रतिबंध से मैगी की बिक्री बुरी तरह प्रभावित हुई थी।  दोबारा बाजार में पेश किए जाने के नौ माह के भीतर ही अपनी मार्केटिंग-ब्रांडिंग की पहल से मैगी 57.1 प्रतिशत की बाजार हिस्सेदारी के साथ शीर्ष पर पहुंच गई है। पिछले साल नवंबर में कंपनी ने जब मैगी को दोबारा पेश किया था, उस समय उसकी बाजार हिस्सेदारी 10.9 प्रतिशत थी। इसके बाद ये दिसंबर में यह 35.2 प्रतिशत हो गई। वहीं मार्च, 2016 में मैगी की बाजार हिस्सेदारी 51 प्रतिशत पर थी। नेस्ले इंडिया द्वारा वित्तीय विश्लेषकों तथा संस्थागत निवेशकों के समक्ष प्रस्तुतीकरण में यह खुलासा किया है। ग्राहकों को नए स्तर के नूडल्स ‌‌खिलाने के लिए नेस्ले ने मैगी कप्पा नूडल्स और मैगी हॉटहेड्स के प्रत्येक के चार संस्करण पेश किए हैं। इसके अलावा उसने ‘नो ओनियन नो गार्लिक’ नूडल्स भी बाजार में उतारा है। कंपनी को भरोसा है कि इससे उसकी बाजार हिस्सेदारी में इजाफा होगा।
किंग ऑफ गुड टाइम्स विजय माल्या पर सुप्रीम कोर्ट ने सख्ती बढ़ा दी है। कोर्ट ने उन्हें बैंकों का कर्ज न चुका पाने के मामले में चार हफ्तों के भीतर विदेशों में स्थित अपनी परिसम्पत्तियों का पूरा ब्योरा देने का निर्देश दिया। न्यायमूर्ति कुरियन जोसेफ और न्यायमूर्ति र्रोंहगटन एफ नरीमन की पीठ ने भारतीय स्टेट बैंक के नेतृत्व वाले बैंकों के समूह (कंसोर्टियम) की अवमानना याचिका की सुनवाई के दौरान यह निर्देश दिया। साथ ही कोर्ट ने विजय माल्या ये भी पूछा कि यूनाइटेड स्प्रिट्स लिमिटेड छोड़ने के लिए डिआजियो से मिले चार करोड़ डॉलर का उन्होंने क्या किया?
भारतीय रिजर्व बैंक ने बैंकों से बचत खातों पर तिमाही आधार पर या कम अवधि में ब्याज का भुगतान करने को कहा है । इस कदम से करोड़ों बचत खाता धारकों को फायदा होगा। मौजूदा समय में बचत बैंक खातों में ब्याज छमाही आधार पर दिया जाता है। 1 अप्रैल, 2010 से बचत खातों पर ब्याज दर की गणना रोजाना के आधार पर की जाती है। रिजर्व बैंक की ओर से 3 मार्च को जारी किए गए सर्कुलर में कहा गया है कि बचत जमाओं पर ब्याज तिमाही अथवा छोटे अंतराल पर दिया जाएगा। सार्वजनिक क्षेत्र के बैंक जहां बचत खातों पर 4 फीसदी ब्याज की पेशकश करते हैं वहीं निजी क्षेत्र के बैंक 6 फीसदी तक ब्याज देते  हैं। 2011 में रिजर्व बैंक ने बचत जमा दरें तय करने की स्वतंत्रता व्यावसायिक बैंकों को देने का फैसला किया था। बैंकों को यह स्वतंत्रता देते हुए आरबीआई ने कहा है कि 1 लाख रुपये तक की जमाओं पर एकसमान दरों की पेशकश की जाएगी। इससे अधिक राशि पर बैंकों पर अलग अलग जमा दरों की पेशकश करने की अनुमति दी जाएगी। विश्लेषकों के अनुसार, अवधि जितनी कम होगी बचत खाताधारकों को उतना ही ज्यादा फायदा होगा। बैंकों को ग्राहकों को ज्यादा पैसा देना होगा। एक अनुमान के अनुसार, कम अवधि में ब्याज भुगतान से बैंकों पर 500 करोड़ रुपये का बोझ पड़ेगा। 
सोना खरीदने की चाह रखने वालों के लिए एक बुरी खबर है। सोना नई ऊंचाई पर पहुंचते हुए तीस माह के उच्चस्तर पर पहुंच गया है। दिल्ली के सर्राफा बाजार के ज्वेलर्स द्वारा सोने की मांग बढ़ने से स्थानीय बाजार में सोना 450 रुपये उछलकर 31,550 रुपये प्रति 10 ग्राम हो गया। ये सोने का बीते 30 माह का उच्चतम स्तर है। वहीं सिक्का निर्माताओं की चांदी में मांग बढ़ने से चांदी 1,016 रुपए प्रति किलो चढ़कर 47,425  रुपए प्रति किलो हो गयी है।  ऑल इंडिया सर्राफा एसोसिएशन के वाइस प्रेसिडेंट सुरेंद्र कुमार जैन का कहना है कि मुद्रा बाजार में रुपया के कमजोर पड़ने और अमेरिका के सितंबर में ब्याज दरें बढ़ाए जाने की ख्‍ाबर से घबराए लोग सुरक्षित निवेश के तौर पर सोने में निवेशक कर रहे हैं।  वैश्‍विक स्तर पर सिंगापुर के बाजार में सोना 0.2 फीसदी बढ़कर 1,352.16 डॉलर प्रति औंस हो गया था। 
नए साल पर पहले रसोई गैस सिलेंडर और विमान ईंधन के दाम बढ़ने की खबर आई, अब पेट्रोल और डीजल की कीमतों में भी इजाफा हुआ है। पेट्रोल 1.29 रुपये औ्रर डीजल 97 पैसे महंगा हुआ है। सब्सिडी वाला रसोई गैस सिलेंडर 2 रुपये महंगा हो गया है। एविएशन फ्यूल भी 8.6 फीसदी महंगा हुआ है। इससे हवाई सफर महंगा हो सकता है। राजधानी दिल्ली में सब्सिडी वाले गैंस सिलेंडर (14.2 ग्राम) की कीमत अब तक 432.71 रुपये थी, जोकि बढ़कर 434.71 रुपये हो गई है।  जुलाई 2016 से आठ बार रसोई गैस सिलेंडर की कीमत बढ़ाई गई है। 1 दिसंबर 2016 को इसके दाम में 2.07 रुपये की बढ़ोतरी की गई थी। वहीं, गैर सब्सिडी वाले गैस सिलेंडर पर एक रुपये की बढ़ोतरी हुई थी। दिसंबर 2016 में विमान ईंधन में 3.7 फीसदी की कटौती हुई थी। दिल्ली में विमान ईंधन 4161 रुपये प्रति किलोलीटर (1000 लीटर) से बढ़ाकर 52540.63 प्रति किलोलीटर हो गई है।  
दुनिया के तीसरे सबसे अमीर व्यक्ति वॉरेन बफेट ऐसी समस्या से जूझ रहे हैं जिसे सुनकर आप चकित रह जाएंगे। सूत्रों के अनुसार वॉरेन अपने बढ़ते कैश से परेशान हो गए हैं। बफेट की कंपनी बर्कशायर हैथवे के पास करीब 73 बिलियन डॉलर (चार लाख करोड़ रुपए) कैश  जमा हैं, जो अब तक का अधिकतम है।  यह कैश रोजाना बढ़ रहा है क्योंकि बफेट को निवेश करने की जरूरत नहीं है। बर्कशायर अपने 90 कारोबारों से हर महीने करीब 1.5 बिलियन डॉलर कैश कमा रहा है। बफेट पूरी की पूरी कंपनी खरीद कर या कुछ शेयर खरीद कर मुनाफा कमा रहे हैं। बफेट की कमाई पर नजर डाले तो जनवरी से कैश के सिंहासन पर बैठे हुए हैं। जनवरी में विमानन से जुड़े निर्माण कार्य करने वाली कंपनी से बर्कशायर ने 32.36 बिलियन डॉलर की डील की थी। यह बर्कशायर के इतिहास का सबसे बड़ा अधिग्रहण था। तब से बफेट नकदी रकम के ढेर पर बैठे हुए हैं जोकि दिनोंदिन तेजी से बढ़ता ही जा रहा है। निवेशक एंडी किलपैट्रिक का कहना है कि मुझे लगता है कि वह सही कीमत चुकाते हुए किसी शानदार (डील) की तलाश में है। बता दें, एंडी ने 'ऑफ परमानेंट वैल्यू : द स्टोरी ऑफ वॉरेन बफेट' नामक किताब लिखी थी।
आयकर रिटर्न दाखिल करने से पहले अब आप आसानी से अपनी कर देनदारी की गणना कर सकते हैं। केंद्रीय प्रत्यक्ष कर बोर्ड (सीबीडीटी) ने आयकर विभाग की आधिकारिक वेबसाइट पर 'ऑनलाइन टैक्स कैलकुलेटर' लॉन्च किया है ताकि करदाता अपने बकाया कर की गणना कर सकें। सीबीडीटी के अधिकारियों के अनुसार, नया टैक्स कैलकुलेटर वित्त मंत्री द्वारा पिछले बजट में घोषित कर दरों के मामले में पूरी तरह अपडेटेड है और सीबीडीटी भी इसकी जांच कर चुका है। इस कैलकुलेटर का इस्तेमाल कोई भी व्यक्ति, कॉरपोरेट या इकाई अपनी कर देनदारी की गणना के लिए कर सकेगा। हालांकि, आयकर विभाग ने कारदाताओं को सतर्क किया है कि कर की गणना के लिए वे पूरी तरह इसी कैलकुलेटर पर निर्भर न रहें क्योंकि आयकर रिटर्न के जटिल मामलों की जरूरतें अलग होती हैं और संभव है यह उसे पूरा न कर सके।
टाटा हाउसिंग के साथ करार करने वाली ई कामर्स के क्षेत्र की प्रमुख कंपनी स्नैपडील ने सबसे महंगा ऑनलाइन घर बेचा है। स्नैपडील के मुताबिक ऑनलाइन घर का सबसे बड़ा सौदा 1.1 करोड़ रुपए में हुआ है जो अब तक का सब से बड़ा ऑनलाइन सौदा है। स्नैपडील के प्रापर्टी कॉर्निवल के तहत 1,800 लोगों ने पूछताछ की लेकिन इसमें सबसे बड़ा सौदा 1.1 करोड़ का हुआ। स्नैपडील के उपाध्यक्ष अमित माहेश्वरी ने कहा कि जब हमने रियल स्टेट कैटेगरी लॉंच की है हम अपने साथ कुछ विश्वसनीय नाम जोड़ना चाहते हैं जो हमारे ग्राहकों को हाउसिंग के मामलों में बेहतर ऑप्शन दे सकें।
योगगुरु बाबा रामदेव के पतंजलि आयुर्वेद ने एफएमसीजी बाजार में हलचल मचा दी है। एक रिपोर्ट के मुताबिक, पतंजलि एफएमसीजी बाजार में सबसे बड़ी ताकत के रूप में उभरी है।  उद्योग मंडल एसोचैम और टेकसाई की रिपोर्ट के मुताबिक, देश के तेजी से बढ़ते उपभोक्ता उत्पाद (एफएमसीजी) बाजार में बाबा रामदेव की कंपनी ने सनसनी मचा दी है। 
भारतीय दूरसंचार नियामक प्राधिकरण (ट्राई) का कहना है कि इस साल सेट टॉप बॉक्स (एसटीबी) के माध्यम से विभिन्न चैनल का मजा लेने वाले उपभोक्ताओं को राहत मिल सकती है। ट्राई इस बात की पूरी कोशिश कर रहा है कि इस साल से बिना सेट टॉप बॉक्स बदले उपभोक्ता अपने डीटीएच ऑपरटेर्स को बदल सके। वर्तमान में उपभोक्ता अपने डीटीएच ऑपरेटर्स को बदलता है तो उसे अपने पुराने सेट टॉप बॉक्स को भी बदलना पड़ता है। अगर कोई उपभोक्ता टाटा स्काई की जगह एयरटेल में शिफ्ट करता है तो उसे एयरटेल का नया एसटीबी लेना पड़ेगा। पहले से मौजूद टाटा स्काई का एसटीबी बेकार हो जाएगा। ट्राई उपभोक्ताओं को हर बार नए सेट टॉप बॉक्स के झंझट से राहत दिलाना चाहता है। इस मामले में ट्राई ने डीटीएच कंपनियों के साथ बैठक भी की है। इस मामले पर कंपनियों के साथ विस्तृत चर्चा की गई और इससे जुड़े तकनीकी मुद्दों पर भी बात की गई। ट्राई के वरिष्ठ अधिकारी के मुताबिक बिना एसटीबी बदले ऑपरेटर्स बदलने का निदान लगभग निकल चुका है। गौरतलब है कि पिछले एक साल से भी अधिक समय से ट्राई की तरफ से इस मामले में उपभोक्ताओं को राहत देने की कोशिश की जा रही है, लेकिन अब तक सफलता नहीं मिली है।
नमक से लेकर सॉफ्टवेयर तक बनाने वाली 100 अरब डॉलर की कंपनी टाटा ग्रुप ने अपने अध्यक्ष सायरस मिस्त्री को बर्खास्त कर कॉर्पोरेट जगत को चौंका दिया है। कंपनी के बोर्ड ने चार साल से अध्यक्ष का पद संभाल रहे 48 वर्षीय मिस्त्री की छुट्टी कर इसकी अंतरिम कमान एक बार फिर से रतन टाटा को सौंप दी है। इसके साथ ही मिस्त्री द्वारा 2013 में गठित समूह कार्यकारी परिषद (जीईसी) को भी भंग कर दिया गया है। बोर्ड के फैसले से नाराज ग्रुप की सबसे बड़ी हिस्सेदार कंपनी शापूरजी पलोनजी ने अवैध करार देते हुए हाईकोर्ट जाने की धमकी दी है। 
हाउसिंग डॉट कॉम के 26 साल के सीईओ राहुल यादव ने इस्तीफा दे दिया है। इस इस्तीफे का राहुल ने जो कारण बताया है, वह किसी को भी चौंकाने के लिए काफी है। हाउसिंग डॉट कॉम में दिसंबर 2014 में जापान की सॉफ्टबैंक की तरफ से 550 करोड़ रुपए का निवेश किया गया है, जिसके बाद कंपनी की वैल्यू 1,500 करोड़ रुपए हो गई है। एनडीटीवी प्रॉफिट में छपी खबर के मुताबिक, राहुल ने कंपनी को भेजे इस्तीफे में लिखा है कि हाउसिंग डॉट कॉम के बोर्ड के सदस्यों और निवेशकों में कोई भी बौद्धिक रूप से इतना सक्षम नहीं है कि उनके साथ कोई समझदारी भरी चर्चा की जा सके। अपनी बात को कहते हुए राहुल ने लिखा है- 'मैं यह सिर्फ कह नहीं रहा हूं, बल्कि साबित भी कर सकता हूं। मेरी जिंदगी के सिर्फ 3 लाख घंटे बचे हैं और मैं इन्हें आप लोगों के साथ बर्बाद नहीं कर सकता हूं।' राहुल यादव आईआईटी बॉम्बे से फोर्थ ईयर ड्रॉपआउट हैं, जिन्होंने हाउसिंग डॉट कॉम रियल एस्टेट स्टार्टअप को आईआईटी बॉम्बे के ही कुछ ग्रेजुएट्स के साथ मिलकर जून 2012 में शुरू किया था।
पहली बार आयकर विभाग ने देश में करदाताओं की कुल संख्या, विभिन्न कैटेगरी के करदाताओं द्वारा आईटी रिटर्न में आय के खुलासे और चुने हुए समय में पैनकार्ड धारकों की संख्या के बारे में आंकड़े जारी किए हैं। आयकर विभाग का कहना है कि इन आंकड़ों को प्रकाशित करने का मकसद विभाग के कर्मचारियों और अकादमी जगत के लोगों द्वारा इसके व्यापक इस्तेमाल और विश्लेषण को बढ़ावा देना है। टाइम सीरीज आंकड़ों के तहत 2,000-01 से 2014-15 वित्तीय वर्ष के बीच विभाग द्वारा किए गए वास्तविक प्रत्यक्ष कर संग्रह, प्रत्यक्ष कर और जीडीपी अनुपात, राजस्व एकत्र करने की लागत, प्रभावी असेसी की संख्या, काम के बोझ आईटी मामलों के निस्तारण का खुलासा किया गया है। विभाग ने असेसमेंट वर्ष 2012-13 के लिए करदाताओं द्वारा फाइल किए गए रिटर्न से जुड़े आंकड़े भी प्रकाशित किए हैं। इसमें वित्त वर्ष 2013-14 के अंत तक विभिन्न कैटेगरी और लिंग को परमानेंट अकाउंट नंबर (पैन) आवंटन का भी खुलासा किया गया है। एक वरिष्ठ अधिकारी ने बताया कि पहली बार कुल 84 पेज का आंकड़ा जारी कर इसे सार्वजनिक किया गया है। कई अर्थशास्त्रियों और शोधकर्ताओं ने मांग की थी कि ऐसे आंकड़ों को सार्वजनिक तौर पर उपलब्ध कराया जाना चाहिए और इसे विभाग के आधिकारिक वेब पोर्टल पर अपलोड किया गया है।
ई-कॉमर्स कंपनी स्नैपडील ने बॉलीवुड अभिनेता आमिर खान को अपना ब्रांड अंबेसडर बनाया है। माना जा रहा है कि इसके लिए कंपनी आमिर खान को 15-20 करोड़ रुपए देगी। स्नैपडील आमिर खान को अपने एक कैंपेन के जरिए ब्रांड अंबेसडर के तौर पर लॉन्च करेगी, जिसे टेलीविजन और ऑनलाइन प्लेटफॉर्म पर लॉन्च किया जाएगा। आपको बता दें कि आमिर खान ब्रांड चुनने में काफी सोच-विचार करते हैं। इससे पहले आमिर कोका कोला, सैमसंग, गोदरेज, टाटा स्काई और टाइटन घड़ी के ब्रांड अंबेसडर रह चुके हैं।
एनर्जी ड्रिंक का दावा करने वाली रेडबुल के खिलाफ खाद्य एवं औषधि सुरक्षा विभाग (एफडीए) ने बुधवार को भी अभियान जारी रखा। नौचंदी स्थित वेस्ट यूपी के डिस्ट्रीब्यूटर के यहां छापामारी में बंपर बंपर स्टॉक मिला। जहां से 1215 कैन सीज की गईं। मौके पर ही दो सैंपल भी भरे गए। एफडीए के अफसरों ने कहा है कि छापामारी जारी रहेगी। सभी रिटेलरों को निर्देश दिए हैं कि वे अभी रेडबुल ड्रिंक न बेचें। रेडबुल एनर्जी ड्रिंक में कैफीन की मात्रा अधिक पाये जाने के बाद से एफडीए एक्शन में है। अभिहित अधिकारी वीके वर्मा को इंटरनेट के जरिये जानकारी मिली थी कि रेडबुल इंडिया का मेरठ में श्रीबालाजी डिस्ट्रीब्यूटर है, जो मेरठ के साथ ही पश्चिमी उत्तर प्रदेश के तमाम जिलों में एनर्जी ड्रिंक की सप्लाई करता है। इसके बाद बुधवार सुबह दो खाद्य सुरक्षा अधिकारियों की गोपनीय टीम वेरीफिकेशन के लिए भेजी गई। जिसने मौके पर पहुंचकर ओके की रिपोर्ट दी। रिपोर्ट ओके आने पर अभिहित अधिकारी ने खाद्य सुरक्षा अधिकारी वाईडी आर्य, जितेंद्र कुमार, देवेंद्र वर्मा, दर्पण कुमार, वैभव शर्मा, विशाल और प्रजन सिंह को लेकर दो टीमें बनाई। दोपहर करीब ढाई बजे दोनों टीमों ने छापा मारा तो 11 चैतन्यपुरम नौचंदी स्थित डिस्ट्रीब्यूटर के गोदाम में भारी संख्या में रेडबुल पाई गई। करीब दो घंटे तक गिनती करने के बाद 1215 कैन सीज कर दी गईं। इसके बाद कुछ और ठिकानों पर भी छापे मारे गए। लेकिन वहां पर रेडबुल का स्टॉक नहीं मिला। सेंट्रल लैब से रेडबुल का सैंपल फेल होने के बाद खाद्य सुरक्षा विभाग छापा मारकर सारी ड्रिंक को सीज कर रहा है। लैब ने रेडबुल में कैफीन की मात्रा अधिक पाई थी। ड्रिंक के अंदर अधिकतम 320 पीपीएम (पार्ट्स पर मिलियन) होना चाहिए था। लेकिन रेडबुल के अंदर 382 पीपीएम पाया गया। अभिहित अधिकारी वीके वर्मा ने कहा कि सभी रिटेलर को भी अवगत कराया गया है कि वे रेडबुल को अभी ना बेचें, क्योंकि यह असुरक्षित है। इसलिए बिक्री पर तत्काल प्रभाव से रोक लगाई गई है।
दालों खासकर अरहर के बढ़ते दाम से परेशान अरहर के दिवानों के लिए अच्छी खबर है। दालों के थोक बाजार में अरहर के दाम 500 रुपये प्रति क्विंटल तक गिर गए हैं। साथ ही थोक बाजार में अधिकतर दालों के दाम में गिरावट दर्ज की गई है। यह गिरावट पर्याप्त स्टॉक होने के कारण रिटेलरों की ओर से मांग कम होने के चलते आई है। दिल्ली में अरहर और इसके दाल दड़ा दोनों के दाम 500 रुपये तक गिरकर 6,500 रुपये व 9,300-11,000 रुपये प्रति क्विंटल हो गए।  वहीं चने का भाव 200 रुपये गिरकर 7,800-8,000 रुपये प्रति क्विंटल हो गया, जबकि इसकी दाल लोकल और बेस्ट क्वालिटी के दाम भी इसी मार्जिन से घटकर 8,200-8,400 रुपये और 8,500-8,600 रुपये प्रति क्विंटल हो गए। अब देखना होगा थोक भाव में गिरावट ग्राहकों की जेब भारी करने में कबतक कारगर होते हैं।
आभूषण खरीदने की इच्छा रखने वालों के लिए सरकार की तरफ से एक खुशखबरी आयी है। सरकार ने बजट प्रस्ताव के दौरान दो लाख के आभूषणों की खरीद पर लगाए गए एक फीसद टैक्स (टैक्स कलेक्‍शन एट सोर्स) को वापस ले लिया है। साथ ही सरकार ने खरीद की सीमा बढ़ाकर 5 लाख तक कर दी है। टैक्स में यह बदलाव एक जून यानि कल से प्रभावी होगा। सरकार की इस कवायद से 42 दिनों तक हड़ताल के कारण आभूषण विक्रेताओं के पास जमा हुआ सोने का स्टॉक निकालने में मदद मिलेगी। गौरतलब कि सरकार के एक फीसद टैक्स लगाए जाने के बाद से सोना खरीदने वालों की कमी देखी जा रही थी, जिससे विक्रेताओं की बिक्री प्रभावित हुई थी। ऑल इंडिया जेम्स एंड ज्वैलरी ट्रेड फेडरेशन के निदेशक बछराज बमलवा का कहना है कि सरकार के आभूषण खरीद की सीमा पांच लाख तक किए जाने से शादी के लिए आभूषण खरीदने वालों को काफी राहत मिलेगी। दो लाख की सीमा काफी नहीं थी। गौरतलब है कि 2016 की पहली तिमाही में सोने की मांग पिछले सात सालों में सबसे ज्यादा गिरकर 88.4 टन रह गयी थी। भारत में सोने  की सालाना खपत 850 से 900 टन के करीब रहती है। हालांकि सोने की मांग में गिरावट के बावजूद सोने के भाव में जनवरी के बाद से बीस फीसद की बढ़ोतरी देखी गयी है और इसका 29500 से 30000 रुपए प्रति 10 ग्राम के हिसाब से कारोबार हो रहा है।
प्याज उत्पादक राज्य महाराष्ट्र व मध्य प्रदेश में प्याज की थोक कीमत 1 रुपये प्रति किलोग्राम होने से दिल्ली की थोक मंडी में प्याज के थोक दाम 3 रुपये प्रति किलोग्राम हो गए हैं। बावजूद इसके प्याज की खुदरा कीमत 12-15 रुपये प्रति किलोग्राम पर ही चल रही है। मदर डेयरी के स्टोर में भी प्याज के भाव 12-13 रुपये प्रति किलोग्राम बताए जा रहे हैं। दिल्ली स्थित आजादपुर मंडी में इन दिनों प्याज की भारी मात्रा में आवक हो रही है। इसलिए किसानों को औने-पौने दाम पर प्याज बेचना पड़ रहा है। मंडी के थोक कारोबारी राजेंद्र शर्मा ने बताया कि बृहस्पतिवार को प्याज की आवक 1,500 टन रही जबकि पहले से 1,300 टन प्याज उपलब्ध थे। ऐसे में बृहस्पतिवार को 2,800 टन प्याज बिक्री के लिए थे और इनकी कीमत 3-8 रुपये प्रति किलोग्राम रही। थोक कारोबारियों ने बताया कि किसानों को 10 रुपये प्रति किलोग्राम से अधिक कीमत मिलने पर ही उनकी लागत वसूल हो सकती है। थोक कारोबारियों ने बताया कि आलम यह है कि मध्य प्रदेश में बंपर फसल होने की वजह से किसान पशुओं को प्याज खिला रहे हैं। मध्य प्रदेश में प्याज की थोक कीमत 1 रुपये प्रति किलोग्राम तक आ गई है। 
8 नवंबर को प्रधानमंत्री नरेंद्र मोदी ने नाटकीय रूप से नोटबंदी की घोषणा की थी। इसके तहत 500 और 1000 रुपये के पुराने नोटों को अर्थव्यवस्था में चलन से बाहर कर दिया गया। सरकार ने इस कदम को भारत के कालेधन पर हमला बताया। साल 2012-13 के लिए किए गए एक अनुमान के मुताबिक भारतीय अर्थव्यवस्था में जीडीपी या सकल घरेलू उत्पाद का 62 फीसदी कालाधन है। कालेधन का नतीजा नीतियों की नाकामी के तौर पर देखने को मिलता है। इससे गरीबी बनी रहती है। प्रधानमंत्री को यह बात मालूम थी कि करेंसी के 86 फीसदी मूल्य के बराबर के बैंक नोटों को चलन से हटाने से अर्थव्यवस्था में गंभीर दिक्कतें पैदा होंगी। हालांकि उन्होंने लोगों से 50 दिनों तक साथ देने की अपील की। अब यह मियाद खत्म हो गई है।
इंडिया रेटिंग एंड रिसर्च ने शुक्रवार को 2015-16 वित्त वर्ष में सोने की कीमतों पर एक रिपोर्ट तैयार की है और साथ ही कहा है कि सोने की कीमतें 20,500 रुपए प्रति 10 ग्राम के स्तर को छू सकती हैं।
नियंत्रण रेखा के पार सेना के सर्जिकल ऑपरेशन का भारतीय शेयर बाजारों पर खास असर नहीं पड़ेगा। हालांकि बृहस्पतिवार को बाजार में बिकवाली का असर दिखा और सेंसेक्स 462.28 अंक यानी 1.64 फीसदी गिर कर 27,827.53 पर बंद हुआ और रुपये में 40 पैसे की गिरावट दर्ज की गई। लेकिन वित्तीय संस्थाओं का मानना है कि इस तरह के हमले का बाजार पर ज्यादा असर नहीं होगा। एसबीआई की रिपोर्ट में कहा गया है कि मैक्रो-इकोनॉमिक आंकड़े मजबूत हैं। लिहाजा ऐसे हमलों का बाजार पर ज्यादा असर नहीं पड़ेगा। कारगिल हमलों के दौरान भी शुरू में बाजार गिरा था लेकिन बाद में संभल गया था। एसबीआई ने अपनी रिपोर्ट ‘इकोरैप’ में कहा है कि हमले की वजह से शुरू में वित्तीय बाजारों का रुख नकारात्मक रहा। लेकिन हमारा मानना है कि ऐसी कार्रवाइयों का बाजार पर कोई ठोस असर नहीं पड़ने जा रहा है। रिपोर्ट में यह भी कहा गया है कि भारतीय अर्थव्यवस्था की बुनियाद मजबूत है और मैक्रो-इकोनॉमिक आंकड़े भी बेहतर हैं। इसलिए ऐसे हमलों के बाजार पर दीर्घकालिक असर पड़ने की आशंका बेहद कम है। कारगिल हमलों के दौरान भी ऐसा ही हुआ था। उस दौरान शुरुआती तीन दिनों में सेंसेक्स और निफ्टी में क्रमश: 286 और 79 अंकों की गिरावट दर्ज की गई थी लेकिन इसने जल्द ही रिकवरी कर ली थी। कारगिल युद्ध खत्म होने के समय तक सेंसेक्स 652 और निफ्टी 191 अंक की बढ़त हासिल कर चुका था। रुपये में मामूली गिरावट हुई थी। इससे यह जाहिर हुआ कि रुपये में गिरावट का ज्यादा संबंध बाहरी कारकों से है। कारगिल युद्ध के वर्ष यानी 1999-2000 के  दौरान आर्थिक वृद्धि दर भी 6.5 फीसदी रही थी, जो उस दौर के हिसाब से अच्छी थी।
पारंपरिक बाजार के मुकाबले सस्ती खरीदारी के लिए विख्यात ऑनलाइन शॉपिंग महंगी हो सकती है। दरअसल, सरकार ई-कॉमर्स क्षेत्र को भी सेवा कर के दायरे में लाने की तैयारी कर रही है। हो सकता है कि इससे संबंधित प्रस्ताव आगामी बजट में शामिल हो जाए। भारत में तेजी से बढ़ते ई कॉमर्स क्षेत्र ने एक ओर जहां पारंपरिक बाजार (ब्रिक एंड मोर्टार) की नींद उड़ा दी है वहीं दूसरी ओर सरकार ने ई कॉमर्स इसके जरिये राजस्व बढ़ाने के तरीके को ढूंढना शुरू कर दिया है। वित्त मंत्रालय के एक अधिकारी के मुताबिक ऑनलाइन रिटेल में कई ऐसी सेवाएं शामिल हैं, जिन पर सेवा कर देय होता है। लेकिन ऑनलाइन कंपनियां इसे नहीं चुकाती हैं।
हाल ही में भारत में कंडोम का नया ब्रांड आया है- डिप्पर नाम से। यह खास तौर पर ट्रक चालकों के लिए तैयार किया गया है। इसका नाम भी भारतीय ट्रकों पर लिखी गई उस चेतावनी से लिया गया है, जिसे आपने भी देखा ही होगा- 'रात के समय में डिपर का प्रयोग करें।' इस संदेश के अपने मायने भी हैं, इसके मुताबिक रात में ट्रक ड्राइवरों को लो बीम यानी कम रोशनी का इस्तेमाल करना चाहिए। हाई बीम का नहीं। कंडोम बनाने वालों ने इस संदेश का इस्तेमाल सुरक्षित यौन संबंधों को बनाने के लिए कर लिया है। भारत में करीब 60 लाख से ज्यादा ट्रक ड्राइवर हैं, जिनमें करीब तीन लाख एचआईवी पॉजिटिव हैं। कंडोम काफी सस्ते भी हैं, दो रूपये में तीन कंडोम के पैकेट उपलब्ध हैं। पहले पंद्रह दिनों में करीब 45 हजार कंडोम बिक गए हैं। इस कंडोम के बारे में एक ट्रक ड्राइवर ने बताया, "मेरे ख्याल से ये कंडोम हर पेट्रोल पंप पर मुफ्त में मिलना चाहिए। हमें नहीं मालूम होता है कि कब इसकी जरूरत पड़ जाए।" एक अन्य ट्रक ड्राइवर ने बताया, "'ट्रक ड्राइवर हमेशा जल्दी में होते हैं, प्राय: वो कंडोम का सही से इस्तेमाल नहीं करते हैं। इससे उनको तो खतरा होता ही है साथ में परिवार के लोग भी खतरे में आ जाते हैं।"
सार्वजनिक क्षेत्र के बैंक कर्मचारियों की एक-दिवसीय हड़ताल से 12,000-15,000 करोड़ रुपये के लेन-देन के प्रभावित होने की संभावना है। यह बात एसोचैम ने कही है। हड़ताल एसबीआई में सहयोगी बैंकों के प्रस्तावित विलय और अन्य मुद्दों के विरोध में की गई है। शुक्रवार को इस हड़ताल के चलते देश में 80,000 ब्रांचों में सेवाऐं प्रभावित हुईं। हालांकि आईसीआईसीआई बैंक जैसे निजी क्षेत्र के बैंक सामान्य रूप से काम कर रहे थे। एसबीआई समेत सार्वजनिक क्षेत्र के ज्यादातर बैंकों ने अपने ग्राहकों को हड़ताल से होने वाली असुविधा के बारे में पहले ही सूचित कर दिया था। 
टेलिकॉम नियामक 'ट्राई' की आपत्ति के बावजूद रिलायंस जियो ने अपने फ्री डेटा और वॉयस ऑफर का यह कहते हुए बचाव किया है कि उन्होंने प्रमोशनल ऑफर को 90 से अधिक नहीं बढ़ाने के नियम का उल्लंघन नहीं किया है। ट्राई ने हाल ही में रिलायंस जियो से इस मामले पर सफाई मांगी थी। जिस पर मुकेश अंबानी के स्वामित्व वाली रिलायंस जियो ने कहा है कि नया ऑफर प्रमोशनल ऑफर का एक्सटेंशन नहीं है। 
रिलायंस जियो की बाजार में एंट्री भी नहीं हुई है,लेकिन टेलीकॉम कंपनियों में उसके आने का भय दिखने लगा है। वोडाफोन और बीएसएनएल के बाद एयरटेल ने भी डाटा प्लान चार्जेज में भारी कटौती का एलान किया है। प्लान के तहत कंपनी पुराने और नए दोनों ग्राहकों को 250 रुपए कीमत में 10GB 4G डाटा देगी। यह स्कीम सैमसंग गैलेक्सी जे सीरीज के चुनिंदा स्मार्टफोन के साथ उपलब्ध होगी। सैमसंग या एयरटेल ने इन हैंडसेट के नाम का खुलासा नहीं किया है। साथ ही जिन इलाकों में 4G सुविधा उपलब्ध नहीं है, उन्हें 10GB 3G डाटा मिलेगा, हालांकि 10GB 3G में 9GB नाइट के लिए उपलब्ध रहेगा। इस ऑफर को पाने के लिए एयरलेट यूजर्स को अपने सैमसंग जे सीरीज फोन से www.airtel.in/handset-offers वेबसाइट पर लॉगऑन करना होगा। इसके बाद यहां दिए गए स्टेप्स को फॉलो करना होगा, हालांकि इस दौरान फोन में इंटरनेट एयरटेल सिम से चलता होना चाहिए। इसके अलावा यूजर अपने नजदीकी एयरटेल रिटेल आउटलेट्स पर भी जाकर इस ऑफर को एक्टिवेट करा सकते हैं।
जीवन में हर कोई कभी न कभी लोन लेता ही है। कुछ लोगों को लोन आसानी से मिल जाता है और कुछ लोगों को खूब पापड़ बेलने के बाद भी निराशा ही हाथ लगती है। आपकी सैलरी और अन्य सभी योग्यताएं पूरी होती हैं, लेकिन फिर भी लोन मिलने में परेशानी होती है, तो समझ लीजिए कि ये सब हो रहा है CIBIL (क्रेडिट इन्फॉर्मेशन ब्यूरो ऑफ इंडिया लिमिटेड) की वजह से। अगर आपकी सिबिल रिपोर्ट अच्छी है तो आपको लोन आसानी से मिल जाएगा, लेकिन रिपोर्ट खराब होने पर आपको सिर्फ निराशा ही हाथ लगेगी। आइए जानते हैं कि क्या है ये सिबिल?
दो दिनों की गिरावट के बाद बुधवार को सोने के दामों में फिर से तेजी बहाल हो गई है। वैश्विक तेजी के साथ स्थानीय स्तर पर ज्वेलरों की खरीदारी से सोना 130 रुपये बढ़कर 29,160 रुपये प्रति 10 ग्राम हो गया। वहीं चांदी ने भी तेजी की राह पकड़ी और यह 350 रुपये बढ़कर 39,500 रुपये प्रति किलो हो गई है। चांदी में तेजी औद्योगिक और सिक्कों की मांग बढ़ने से आई। वैश्विक स्तर पर सिंगापुर में सोना 0.73 फीसदी बढ़कर 1,252.30 डॉलर प्रति औंस पर बंद हुआ।  सोने की आठग्रामी गिन्नी के भाव पर कोई फर्क नहीं पड़ा और यह 22,900 रुपये पर स्थिर रहा। चांदी के सिक्कों का सैकड़ा बिकवाल भाव भी 68,000 रुपये पर स्थिर रहा। 
रिटेल की दुनिया में फ्यूचर समूह और भारती का रिटेल कारोबार मिलकर एक हो जाएगा। दोनों समूहों ने अपने रिटेल कारोबार का आपस में विलय करने की घोषणा की है। भारती ग्रुप के रिटेल आउटलेट ईजीडे के नाम से हैं। वहीं दूसरी ओर, फ्यूचर ग्रुप के आउटलेट बिग बाजार, फूड बाजार, होम टाउन, ईजोन, एफबीबी और फूडहॉल के नाम से हैं। भारती ग्रुप के फ्यूचर ग्रुप के साथ विलय होने के बाद अब न केवल कंपनियों का फायदा होगा, बल्कि इन स्टोर के ग्राहकों को भी फायदा मिलेगा। आइए जानते हैं इन फायदों के बारे में- - बिग बाजार के ईजी डे के साथ विलय के बाद मार्केटिंग की लागत घटने की संभावना है, जिसका लाभ उपभोक्ताओं को भी मिलेगा। प्रोडक्ट की लागत घटने से कीमतों में भी हल्की गिरावट आ सकती है। - इस विलय के बाद बनी नई कंपनी के पास अधिक फंड हो जाएगा, जिससे कि वह होल सेल में सामान बेचने वाली कंपनियों से अधिक मोलभाव कर सकेंगी। इससे भी नए डिस्काउंट और ऑफर मिल सकते हैं। - साथ मिलने के बाद कंपनी नए स्टोर भी खोल सकेगी, जिससे कंपनी को बहुत से नए ग्राहक मिलेंगे। इससे कई ऐसे लोगों तक भी इस स्टोर की पहुंच हो जाएगी, जो इन स्टोर की उपलब्धता न होने की वजह से सामान नहीं खरीद पा रहे थे।
ऑनलाइन कॉमर्स की दुनिया के दिग्गज फ्लिपकार्ट ने मुंबई के डिब्बावाला से टाई अप किया है, ताकि ग्राहकों तक सामान की डिलीवरी जल्दी कराई जा सके। शुरुआत में डिब्बावाले फ्लिपकार्ट डिलीवरी हब से शिपमेंग लेकर ग्राहकों तक पहुंचाएंगे। अभी ये सेवा प्रीपेड ऑर्डर के लिए होगी, जिसे बाद में कैश ऑन डिलीवरी के साथ जोड़ा जाएगा। आपको बता दें कि दफ्तरों में समय से लंच बॉक्स पहुंचाने के मामले में डिब्बावाला दुनिया भर में फेमस है। डिब्बावाला कभी गलत पते पर डिलीवरी नहीं करते हैं।
देश के 48 लाख केंद्रीय कर्मचारियों के घर इस बार दो महीने पहले ही दिवाली मनाई जाएगी। आज शाम तक सातवें वेतन आयोग की सिफारिशों के तहत हुई वेतन में बढ़ोतरी के साथ सात महीने का एरियर भी उनकी सैलरी में जुड़कर आएगा। हालांकि इस एरियर से एनपीएस, जीपीएफ और टीडीएस की कटौती की जाएगी। इस कटौती से सरकार की जेब में 30 हजार करोड़ की बचत होगी। साथ ही करीब 52 लाख पेंशनर्स को भी बढ़ी हुई पेंशन और एरियर्स कल तक देने की कोशिश की जा रही है। इसके अलावा केंद्र करीब 33 लाख इम्पलॉइज को दो साल का बकाया बोनस भी देगा। इस पर कुल 3,840 करोड़ रुपए खर्च होंगे। वित्तमंत्री अरुण जेटली ने जानकारी दी है कि 2014-15 और 2015-16 का बोनस उसी क्राइटेरिया पर देंगे। लेकिन आगे से वह सातवें वेतन आयोग के तहत दिया जाएगा। सरकार ने अलाउंसेस में फिलहाल बढ़ोत्तरी नहीं की है। अभी तमाम भत्ते पुरानी रेट पर मिलेंगे। इनमें बढ़ोत्तरी पर कमेटी चर्चा कर रही है। सिफारिश आने में कम से कम तीन महीने लग सकते हैं। गौरतलब है कि सातवां वेतन आयोग एक जनवरी से लागू किया गया है। जिसमें बेसिक सैलरी को 14.2 से 23.4% तक बढ़ाया गया है। 
अमेरिकी फेडरल रिजर्व द्वारा ब्याज दरों में बढ़ोतरी के संकेतों के कारण गुरुवार को शेयर बाजारों में गिरावट का जोरदार रुख रहा। दोपहर 2:20 बजे बॉम्बे स्टॉक एक्सचेंज का संवेदी सूचकांक सेंसेक्स 500 से भी ज्यादा अंक गिर गया, और रुपया भी अमेरिकी डॉलर के मुकाबले 67 के आंकड़े तक पहुंच गया।  बाजार 439.23 अंकों की गिरावट के साथ 27,643.11 के स्तर पर बंद हुआ। इससे पूर्व बंबई शेयर बाजार का 30 शेयरों पर आधारित सेंसेक्स गुरुवार सुबह ही 265 अंक टूटकर 28,000 से नीचे आ गया था, जबकि दोपहर करीब 1:30 बजे वह 1.5 प्रतिशत टूटकर 27,641 अंक पर कारोबार कर रहा था। सोमवार को सेंसेक्स 21.20 अंक चढ़ा था। वहीं नेशनल स्टाक एक्सचेंज का निफ्टी भी शुरुआती कारोबार में 8,700 अंक के स्तर से नीचे आ गया था। दोपहर करीब डेढ़ बजे यह 1.6 प्रतिशत  टूटकर 8,568 अंक पर कारोबार कर रहा था। जब‌कि बंद होते समय ये 135.45 अंकों की गिरावट के साथ 8,573.35 के स्तर पर कारोबार कर रहा था। दरअसल, अमेरिकी फेडरल रिजर्व की बैठक के मिनट्स से संकेत मिलता है कि इस साल ब्याज दरों में बढ़ोतरी हो सकती है, जिसके मद्देनजर निवेशकों की बिकवाली से बाजार में गिरावट का रुख बना। इसके अलावा एशियाई बाजारों के कमजोर रुख से भी यहां धारणा प्रभावित हुई।  गौरतलब है कि मंगलवार और बुधवार को क्रमश: 'दशहरा' और 'मुहर्रम' पर बाजार बंद थे।
सरसों के उत्पादन में कमी व मिलर्स की तरफ से खाद्य तेल की मांग में बढ़ोतरी की वजह से पिछले एक सप्ताह में तेल के थोक दाम में 100 रुपये प्रति क्विंटल का इजाफा हुआ है। खाद्य तेल उत्पादक व कारोबारियों का मानना है कि तेल में बढ़ोतरी का रुख अक्तूबर-नवंबर तक जारी रहेगा। खाद्य तेल के खुदरा भाव में प्रतिमाह 5-10 रुपये प्रति किलोग्राम की बढ़ोतरी हो सकती है। सरसों तेल उत्पादकों के मुताबिक, इस साल मिट्टी में नमी की कमी थी। इस कारण सरसों के उत्पादन में पिछले साल के मुकाबले 10 फीसदी की गिरावट रही। सरसों के उत्पादन में कमी से सरसों तेल के दाम पर सीजन के आरंभ से ही दबाव बना हुआ है। पी-मार्क सरसों तेल के महाप्रबंधक एवं प्रवक्ता, उमेश वर्मा ने बताया कि अमूमन अप्रैल-जुलाई के दौरान नई फसल की वजह से सरसों तेल के दाम कम रहते हैं। लेकिन इस साल सरसों तेल के भाव लगातार बढ़ रहे हैं। उन्होंने बताया कि अभी पी-मार्क सरसों तेेल की कीमत 125-130 रुपये प्रति किलोग्राम चल रही है, जबकि पिछले महीने यह कीमत 120 रुपये प्रति किलोग्राम थी। खाद्य तेल के थोक कारोबारियों ने बताया कि देश के कई इलाकों में होने वाली भारी बारिश से आपूर्ति प्रभावित हुई है और इस वजह से भी खाद्य तेल के दाम में इजाफा हुआ है। कारोबारियों के मुताबिक, वनस्पति मीलर्स व खुदरा कारोबारियों की तरफ से सीमित आपूर्ति के बीच अधिक मांग होने से कुछ खाद्य तेलों के दाम में 10 रुपये प्रति किलोग्राम तक का इजाफा हुआ है। तेल के थोक कारोबारियों ने बताया कि सरसों पक्की व कच्ची घानी के दाम 50-70 रुपये प्रति टिन की बढ़ोतरी के साथ 1,450-1,550 रुपये के स्तर पर पहुंच गए। पामोलीन (आरबीडी) व पामोलीन (कांडला) की कीमत 50 रुपये प्रति क्विंटल की बढ़ोतरी के साथ 6,000 रुपये प्रति क्विंटल तक पहुंच गई। मध्य प्रदेश के इंदौर से आने वाले सोयाबीन रिफाइंड की कीमत बढ़ोतरी के साथ 6,450 रुपये प्रति क्विंटल बताई जा रही है।
किसान बन कर करोड़ों की आमदनी ‌दिखाने वाले लोगों की जल्द ही नींद उड़ने वाली है। आयकर विभाग ने ऐसे लोगों के बारे में विस्तृत छानबीन शुरू कर दी है। फिलहाल विभाग ने ऐसे 444 किसानों की पहचान की है, जिसके बारे में विस्तृत जानकारी जुटायी जाएगी। बाद में इस सूची का दायरा बढ़ भी सकता है।  केन्द्रीय प्रत्यक्ष कर बोर्ड -सीबीडीटी- के एक वरिष्ठ अधिकारी ने बताया कि फील्ड आफिस को इस बारे में सिस्टम डाइरेक्टरेट से एक पत्र इसी महीने के पहले सप्ताह जारी कर दिया गया है। विभाग ने असेसमेंट वर्ष 2007-08 से 2015-16 के बीच खेती से करोड़ों रुपये की आमदनी दिखा कर जिन्होंने रिटर्न दाखिल किया है, उनमें से 444 लोगों को छांटा गया है। उनके बारे में विस्तृत जानकारी जुटायी जा रही है। विभाग इस पक्ष को भी देखेगा कि कहीं गलती से तो कोई गलत इंट्री तो नहीं कर दिया गया है। यदि ऐसा है तो गलती सुधारी जाएगी। ये मामले दिल्ली, लखनऊ, कानपुर, भोपाल, जयपुर, पुणे, गुवाहाटी, चेन्नई, हैदराबाद और मुंबई क्षेत्र के हैं। अधिकारी किन चीजों पर जांच फोकस करेंगे, इस सवाल पर एक वरिष्ठ अधिकारी ने बताया कि किसानों से खाद-बीज की खरीद से लेकर पैदावार व मंडी का रिकॉर्ड भी तलब किया जा सकता है। किसान की जिस जगह जमीन है, उसके अगल-बगल खेत वाले किसानों से भी पूछताछ की जाएगी ताकि पता चल सके कि उनकी कितनी आमदनी है और उस खेत में क्या बोया जाता है। बताया जाता है कि इस तथाकथित बड़े किसानों की सूची में बड़े कारोबारी, प्रभावी राजनेता और अफसर तक शामिल हैं। जांच के दौरान इन सभी का छह साल का रिकॉर्ड देखा जाएगा। 
केंद्र सरकार ने कहा है कि सार्वजनिक क्षेत्र के बैंक और वरिष्ठ अधिकारी राजनीतिक हस्तक्षेप से मुक्त रखे जाएंगे। गुड़गांव में आयोजित एक कार्यक्रम में वित्त मंत्री अरुण जेटली ने कहा कि देश में ज्यादा बैंकों की नहीं, बल्कि मजबूत बैंकों की आवश्यकता है। गुड़गांव में शनिवार को आयोजित दूसरे ज्ञान संगम के अंतिम दिन केंद्रीय वित्त मंत्री अरुण जेटली ने कहा कि सरकार बैंक को राजनीतिक हस्तक्षेप से मुक्त रखेगी। यही नहीं, जो वरिष्ठ अधिकारी महत्वपूर्ण पदों पर बैठे हैं, उन्हें भी राजनीतिक दबाव से मुक्त रखा जाएगा। सार्वजनिक क्षेत्र के बैंकों व अन्य बैंकों के फंसे कर्ज ‘एनपीए’के तेजी से बढ़ने के पीछे राजनीतिक हस्तक्षेप भी बताया जाता है। बैंकों के फंसे कर्ज को माफ करने की चर्चा पर उन्होंने कहा कि किसी भी बैंक के कर्जदार का पैसा माफ नहीं किया गया है और ऐसा करने की कोई योजना भी नहीं है। सभी कर्जदारों से वसूली होगी। बैंक को भी इस बारे में काफी अधिकार है। उन्होंने बताया कि सरफेसी और डीआरटी कानून में संशोधन के कई सुझाव मिले हैं, जिन पर काम चल रहा है। इसके बाद बैंकों को फंसे कर्ज को वसूलने में सहायता मिलेगी। वित्त मंत्री ने कहा कि बैंकों की हालत ठीक करना उनकी प्राथमिकता में शामिल है और इसे किया जाएगा। उन्होंने मजबूत बैंक की तरफदारी करते हुए कहा कि कुछ कमजोर बैंकों को मिला कर मजबूत बैंक बनाया जाना चाहिए। उन्होंने बताया कि इसके लिए एक कमेटी का गठन किया जाएगा। पिछले वर्ष जनवरी में आयोजित पहले ज्ञान संगम में प्रधानमंत्री नरेंद्र मोदी खुद शामिल हुए थे और इस दौरान बैंकों में बदलाव को लेकर कई अहम फैसले किए गए थे। इस वर्ष के ज्ञान संगम का आयोजन गुड़गांव में हुआ।
भारत में बढ़ते ई कॉमर्स कारोबार के बीच रीयल्टी कंपनी डीएलएफ ने अपने अपार्टमेंट ऑनलाइन बेचने के लिए स्नैपडील के साथ करार किया है। डीएलएफ ऑनलाइन प्लेटफार्म पर आने वाले संभावित ग्राहकों को 1 फीसदी छूट की पेशकश भी कर रही है। डीएलएफ स्नैपडील पर देश भर में चल रहे 8 हाउसिंग प्रोजेक्ट में लगभग 50 फ्लैट की पेशकश करेगी। इन फ्लैटों की कीमत 34 लाख रुपये से 3 करोड़ रुपये के बीच होगी। ग्राहक स्नैपडील पर मात्र 30,000 रुपये बुकिंग एमाउंट के साथ फ्लैट खरीद सकेंगे। डीएलएफ की यह पेशकश इस सप्ताह शुरू होने की उम्मीद है।
विदेशों में सोने की कीमतें बढ़ने और स्थानीय ज्वेलरों द्वारा ताजा खरीद से मंगलवार को सोने के भाव में 475 रुपये की तेजी आई और यह 28,025 रुपये प्रति 10 ग्राम के स्तर पर पहुंच गया। वहीं औद्योगिक इकाइयों की ओर से बढ़ी लिवाली के चलते चांदी भी 550 रुपये मजबूत होकर 39,150 रुपये प्रति किलो पर पहुंच गई। वैश्विक तौर पर सिंगापुर में सोना 0.94 फीसदी बढ़कर 1,138.90 डॉलर प्रति औंस और चांदी 0.83 फीसदी बढ़कर 15.88 डॉलर प्रति औंस पर पहुंच गई। सोने की 8 ग्राम गिन्नी का मूल्य भी 100 रुपये तेज होकर 24,000 रुपये प्रति गिन्नी हो गया।
अमेरिका में ब्याज दरें बढ़ने को लेकर चिंता और चीन द्वारा सोने की बड़े पैमाने पर बिकवाली करने से सोने की कीमतें सोमवार को गिरकर पांच वर्ष से अधिक के निचले स्तर पर पहुंच गईं। इससे सोने की निवेश के लिए सुरक्षित विकल्प के रूप छवि को गहरा धक्का लगा है। सोने की कीमतें 4 फीसदी की गिरावट के साथ पांच वर्ष के निचले स्तर पर पहुंच गई। वैश्विक बाजार में पांच वर्ष से अधिक समय के निचले स्तर पर आने के बाद वायदा बाजार में सोने की कीमतें 25,000 रुपये प्रति 10 ग्राम से नीचे आ गईं। विशेषज्ञों का कहना है कि बाहरी बाजारों में रुझान कमजोर रहने से सोने की कीमतें वायदा कारोबार में 25,000 रुपये से कम के स्तर पर आईं। वैश्विक स्तर पर सोना गिर कर 1,088.05 डॉलर प्रति औंस के स्तर पर गया। सराफा का मार्च 2010 के बाद यह सबसे कमजोर स्तर है। शंघाई गोल्ड एक्सचेंज में कारोबार शुरू होने के बाद यह गिरावट आई। इसके बाद बिकवाली घटने से सोने ने कुछ हद तक रिकवरी दर्ज की और यह 1,100 डॉलर प्रति औंस के स्तर पर कारोबार करने लगा।
प्रत्यक्ष विदेशी निवेश (एफडीआई) आकर्षित करने और रोजगार बढ़ाने के लिए पूरे दश की अर्थव्यवस्था के एकीकरण के लंबे संघर्ष में वस्तु एवं सेवा कर (जीएसटी) विधेयक का राज्यसभा में पारित हो जाना एक बड़ी उपलब्धि है, लेकिन इसको लागू करना चुनौतीपूर्ण हो सकता है और उसमें काफी समय लग सकता है, क्योंकि इसके कई बारीक मुद्दों पर सहमति कायम करना आसान नहीं होगा। डेवलपमेंट बैंक ऑफ सिंगापुर (डीबीएस) ने बृहस्पतिवार को कहा कि बुधवार शाम राज्यसभा में जीएसटी विधेयक का पारित होना एक सकारात्मक घटनाक्रम है और इससे घरेलू बाजार को कुछ समय के लिए तेजी मिलने की उम्मीद है। डीबीएस की वाइस प्रेसीडेंट और अर्थशास्त्री राधिका राव ने कहा कि यह सकारात्मक घटनाक्रम है। लेकिन जीएसटी को लागू करने की अप्रैल 2017 की समय सीमा चुनौतीपूर्ण लगती है, क्योंकि अभी तक इसकी पूरी प्रक्रिया तय नहीं की गई है और जो विवाद का अगला विषय होने वाला है। प्रमुख अमेरिकी अखबारों में कहा गया है कि विधेयक का पारित होना प्रधानमंत्री नरेंद्र मोदी के देश की अर्थव्यवस्था के आधुनिकीकरण के अभियान में एक महत्वपूर्ण उपलब्धि है और लंबे समय में इससे विदेशी निवेश बढ़ेगा, विनिर्माण और निर्यात बढ़ेगा तथा रोजगार पैदा होगा। न्यूयार्क टाइम्स में कहा गया है कि 1991 में भारतीय बाजार के खुलने के बाद से यह सबसे महत्वपूर्ण आर्थिक कदम है।
रविवार को एक रिपोर्ट जारी की गई, जिसमें इस बात का खुलासा हुआ है कि कई बड़े नेताओं ने विदेशों में कालाधन जमा कर रखा है। इसमें रूस के राष्ट्रपति व्लादिमीर पुतिन, चीनी राष्ट्रपति शी जिनपिंग का परिवार, पाकिस्तानी प्रधामंत्री और कई देश के राष्ट्राध्यक्षों के नाम शामिल हैं। इसमें बॉलीवुड के मशहूर सितारे अमिताभ बच्चन, उनकी बहू ऐश्वर्या रॉय बच्चन और रीयल इस्टेट टायकून केपी स‌िंह, मृतक गैंगस्टर इकबाल मिर्ची समेत 500 भारतीयों के नाम भी हैं। यह जांच एक मीडिया संगठन ने करावाई है। इस जांच समिति में करीब 100 मीडिया संस्थानों के 300 से ज्यादा पत्रकारों को शामिल किया गया था। इस रिपोर्ट में दुनिया के करीब 140 राजनेताओं के नाम शामिल किए गए हैं। इसके अलावा कई खेल और उद्योग से जुड़े लोगों के भी नामों का खुलासा हुआ है। जांच के लिए समिति ने पनामा स्थित 'मोजाक फोंसेका' नामक एक कंपनी के दस्तावेजों का सहारा लिया जो दुनिया भर के कई बड़े और नामचीन लोगों के पैसों को छिपाने में उनकी मदद करती है। इसमें कंपनी के करीब 214,000 दस्तावेज शामिल थे। टैक्स हैवेन देश उन लोगों के लिए स्वर्ग (हैवेन) साबित होते हैं, जो टैक्स चोरी करते हैं।
रिलायंस इंडस्ट्रीज के चेयरमैन मुकेश अंबानी ने जियो की 4जी सेवा पर धमाकेदार ऐलान किए हैं। उन्होंने दुनिया की सबसे सस्ती इंटरनेट सेवा का ऐलान कर डिजिटल दुनिया में हलचल मचा दी है। इस ऐलान के साथ बाजार में लिस्टेड इंटरनेट सेवा प्रदाताओं पर इसका असर साफ देखने को मिल रहा है। रिलायंस जियो पर ऐलान के साथ ही शेयर बाजार में भी हलचल मच गई। इंटरनेट सेवा प्रदाता कंपनियों के शेयर धड़ा-धड़ गिरने लगे। खास तौर पर एयरटेल और आइडिया के शेयरों पर खासा देखने को मिला। एयरटेल के शेयर में 7.76 फीसदी और आइडिया का शेयर में 5.85 फीसदी की बड़ी गिरावट देखी जा रही है।  मुकेश के प्लान के बारे ऐलान करते ही इन दोनों कंपनियों का करीब 10800 करोड़ कैपिटल मार्केट से एक झटके में उड़ गया। वहीं रिलायंस के शेयर भी चढ़ते दिखाई दिए। गौरतलब है कि 5 सितंबर से शुरू होने वाली जियो 4जी सेवा बेहद सस्ती होगी। महज 50 रुपये में 1जीबी डाटा मिलेगा। कॉलिंग के साथ देशभर में एसएमएस फ्री होगा और जितना ज्यादा डाटा इस्तेमाल होगा, उतनी ही कम कीमत चुकानी होगी। वहीं देश के छात्रों को इंटरनेट की उपयोगिता को देखते हुए हर प्लान में छात्रों को 25 फीसदी अतिरिक्त डाटा मिलेगा। इसके लिए उन्हें अपना आईडी कार्ड दिखाना होगा।
जीएसटी लागू होने पर काफी छोटे स्तर के उद्यमियों व कारोबारियों को आरंभ के वर्षों में इसका लाभ नहीं मिलेगा। उल्टा इसके लागू होने पर उनके कारोबार की लागत बढ़ जाएगी। फेडरेशन ऑफ इंडियन स्मॉल मीडियम एंटरप्राइजेज (फिस्मे) के महासचिव, अनिल भारद्वाज के मुताबिक जीएसटी सैद्धांतिक रूप से काफी फायदेमंद है क्योंकि इससे कर चोरी की संभावना कम हो जाएगी और ईमानदारी से काम करने वाले कारोबारियों को आगे बढ़ने का मौका मिलेगा।  लेकिन छोटे स्तर के उद्यमियों व कारोबारियों को शुरू के कुछ वर्षों में जीएसटी का कोई लाभ नहीं मिल पाएगा क्योंकि वे अपने कारोबार का रिकॉर्ड सही तरीके से नहीं रखते हैं। 
देश में अभी भी ज्यादातर अभिभावक अपने बच्चों के कैरियर के बारे में शुरू से ही योजना नहीं बनाते हैं। एक निजी बीमा कंपनी द्वारा कराये गए एक सर्वेक्षण के मुताबिक देश में महज 24 फीसदी अभिभावक ही इसके लिए पूर्व योजना बनाते हैं। अवीवा लाइफ इंश्योरेंस द्वारा कराये गए एक सर्वेक्षण के मुताबिक देश में महज 24 फीसदी अभिभावक ही अपने बच्चों के लिए पहले से योजना बनाते हैं। हालांकि दिल्ली में यह 29 फीसदी है। इससे यह भी पता चला है कि डॉक्टर, इंजीनियर और क्रिकेटर बनाने के मामले में दिल्‍ली अव्वल है। सर्वेक्षण के मुताबिक योजना बनाने वाले अधिकतर अभिभावक अभी भी फैशन डिजाइनिंग या कोई और कैरियर के बजाय डॉक्टर या इंजीनियर कैरियर के लिए योजना बनाते हैं। हालांकि बच्चों का झुकाव डॉक्टर या इंजीनियर बनने की बजाय नए कैरियर अपनाने में ज्यादा है। 
देश भर के ग्रामीण जनता को अगले चार दिनों के दौरान बैंकिंग सुविधा से वंचित रहना पड़ेगा क्योंकि क्षेत्रीय ग्रामीण बैंक की समस्त शाखाएं इन दिनों बंद रहेंगी। बंद रहने की वजह दो दिन तक कर्मचारियों की हड़ताल जबकि दो दिन का अवकाश है। ग्रामीण बैकों के निजीकरण की सरकार की कोशिश के विरोध में क्षेत्रीय ग्रामीण बैंक यूनियनों के यूनाइटेड फोरम -यूएफआरआरबीयू- के महासचिव शिवकरण द्विवेदी ने बताया कि उनकी दो दिवसीय हड़ताल के चलते देश भर के सभी 56 ग्रामीण बैंकों में बृहस्पतिवार और शुक्रवार यानी 10 व 11 मार्च 2016 को काम नहीं होगा। इसके बाद महीने का दूसरा शनिवार है और रविवार है जो कि बैंक की छुट्टी का दिन होता है। वैसे भी वित्तीय वर्ष का आखिरी महीना होने की वजह से मार्च में बैंकों में कुछ ज्यादा ही काम रहता है। 
फेसबुक ने अमेरिका की द फाइंड (TheFind) नाम की ऑनलाइन कंपनी का अधिग्रहण कर लिया है। इससे फेसबुक ऑनलाइन शॉपिंग की दुनिया में एक अलग पहचान बनाने की तैयारी में है। द फाइंड कंपनी ने अपनी वेबसाइट पर भी फेसबुक में शामिल होने की घोषणा कर दी है। फेसबुक ने इस डील के बाद कहा है कि दोनों कंपनियां साथ मिलकर फेसबुक पर प्रचार के कारोबार को कई गुना बढ़ा सकते हैं। वहीं दूसरी ओर द फाइंड का कहना है कि वह फेसबुक की टेक्नोलॉजी के साथ मिलकर अच्छा काम करेगी। द फाइंड के अनुसार उसके अधिकतर कर्मचारी फेसबुक के लिए का करेंगे और विज्ञापन के बिजनेस को बढ़ाने का प्रयास करेंगे। पिछले साल फेसबुक को सिर्फ विज्ञापन के जरिए ही करीब 12.6 अरब डॉलर की कमाई हुई थी।
देश की दिग्गज ई-कॉमर्स कंपनी फ्लिपकार्ट के लिए 2016 अच्छा नहीं रहा। कंपनी को हर दिन 14 करोड़ का घाटा झेलना पड़ा। इक्नॉमिक टाइम्स की खबर के मुताबिक फ्लिपकार्ट ने नए ग्राहकों को आकर्षित करने के लिए काफी पैसा खर्च कर दिया। जिससे उसके घाटे में बढ़ोत्तरी हुई। हालांकि पिछले वित्तीय वर्ष में फ्लिपकार्ट को काफी मुनाफा हुआ था। पिछले वित्तीय वर्ष में फ्लिपकार्ट का रेवेन्यू लगभग 15,403 करोड़ रुपये तक रहा था। हालांकि बाद में कंपनी का बिजनेस प्रमोशन खर्च दोगुना होकर 1,100 करोड़ रुपये पर पहुंच गया था और इसी वजह से कंपनी के घाटे में इजाफा हुआ है।  हालांकि कंपनी का दावा है कि फ्लिपकार्ट ग्रोथ की राह पर लौट आई है। कंपनी के सीईओ बिन्नी बंसल ने इकनॉमिक टाइम्स को दिए इंटरव्यू में कहा कि कंपनी ग्रोथ की राह पर है और 2018 में तेज रफ्तार से ग्रोथ करेगी। बंसल का कहना है कि कंपनी 2017 तक बर्न रेट में 50 प्रतिशत तक कटौती करेगी। कंपनी का मानना है कि उसकी ग्रोथ में फैशन बिजनेस का बड़ा रोल रहने वाला है। आपको बता दें कि फ्लिपकार्ट को भले ही लॉस झेलना पड़ा हो लेकिन उसकी तुलना अमेरिका की दिग्गज कंपनी एमेजॉन से होती है। 
कालाधन रखने वाले लोगों में अक्सर बड़े उद्योगपतियों का नाम लिया जाता है लेकिन इस मामले में दुनिया भर के राजनेता भी पीछे नहीं है। रविवार को जारी की गई एक ऐसी ही रिपोर्ट में इस बात का खुलासा हुुअ कि दुनिया के कई बड़े नेताओं के पास कालाधन है और वो भारी मात्रा में टैक्स चोरी करते हैं। इसमें रूस के राष्ट्रपति व्लादिमीर पुतिन, चीनी राष्ट्रपति शी जिनपिंग का परिवार, पाकिस्तानी प्रधामंत्री और कई देश के राष्ट्राध्यक्षों के नाम शामिल हैं। कर चोरी से जुड़े इस मामले में करीब एक साल तक हुई विस्तृत जांच के बाद इन नामों का खुलासा किया गया है। सबसे बड़ी बात तो यह है कि यह जांच किसी देश की सरकारी एजेंसी या किसी बड़े संस्थान ने नहीं बल्कि एक मीडिया संगठन ने करावाया है। इस जांच समिति में करीब 100 मीडिया संस्थानों के 300 से ज्यादा पत्रकारों को शामिल किया गया था। इस रिपोर्ट में दुनिया के करीब 140 राजनेताओं के नाम शामिल किए गए हैं। इसके अलावा कई खेल और उद्योग से जुड़े लोगों के भी नामों का खुलासा हुअा है। इस जांच समिति ने खोजी पत्रकारों के अंतरराष्ट्रीय संगठन (आईसीआईजे) के माध्यम से अपने जांच रिपोर्ट को दुनिया भर के मीडिया संस्थानों से साझा किया। जांच के लिए समिति ने पनामा स्थित 'मोजाक फोंसेका' नामक एक कंपनी के दस्तावेजों का सहारा लिया जो दुनिया भर के कई बड़े और नामचीन लोगों के पैसों को छिपाने में उनकी मदद करती है। इसमें कंपनी के करीब 214,000 दस्तावेज शामिल थे। आईसीआईजे के मुताबिक इनमें से तो कई ऐसे दस्तावेज भी मिले जिसमें इन चोरियों को वैधानिक बताया गया।
हीरे के घरेलू कारोबार के साथ निर्यात में बढ़ोतरी के लिए गुजरात के सूरत शहर के पास अंतर्राष्ट्रीय ट्रेडिंग हब बनाया जा रहा है। इस हब को ड्रीम (डायमंड रिसर्च एंड मर्केंटाइल) सिटी का नाम दिया जा रहा है। चालू वित्त वर्ष 2016-17 की पहली तिमाही (अप्रैल-जून) में कट व पोलिश्ड डायमंड के निर्यात में पिछले वित्त वर्ष की समान अवधि के मुकाबले 6.61 फीसदी की बढ़ोतरी दर्ज की गई। सूरत दुनिया के सबसे बड़े डायमंड क्लस्टर के रूप में जाना जाता है, जहां 3,500 से अधिक डायमंड प्रोसेसिंग यूनिट हैं। जेम्स एंड ज्वेलरी एक्सपोर्ट प्रमोशन काउंसिल के मुताबिक ड्रीम सिटी 2,000 एकड़ में फैली होगी और यहां अंतर्राष्ट्रीय स्तर पर हीरे का कारोबार होगा। यहां राष्ट्रीय व अंतर्राष्ट्रीय स्तर के हीरे कारोबारियों के लिए 10,000 कार्यालय होंगे। 
आयकर विभाग ने 50 लाख रुपये से ज्यादा सालाना कमाने वालों के आयकर रिटर्न के लिए नया रिटर्न फॉर्म अधिसूचित किया है। आकलन वर्ष 2016-17 के लिए जो नए आयकर रिटर्न (आईटीआई) फार्म अधिसूचित किए गए हैं उनमें 50 लाख रुपये सालाना से अधिक कमाई वालों के लिए अलग फार्म है।  इस फॉर्म में कुछ अलग तरह की सूचनाएं मांगी गई है, जो पहले नहीं मांगी जाती थी। नए फॉर्म में बहुमूल्य जेवरात और महंगे वाहन के साथ-साथ हवाई जहाज और यंत्रचालित महंगी नौका (याच) आदि की भी जानकारी मांगी गई है। केन्द्रीय प्रत्यक्ष कर बोर्ड (सीबीडीटी) द्वारा आकलन वर्ष 2016-17 के लिए जारी आयकर रिटर्न फार्मों में इस बार आईटीआर 2 और आईटीआर 2ए में कुछ विशेष कॉलम जोड़े गए हैं। इनमें वर्ष के दौरान परिसंपत्ति एवं देयताओं (असेट एंड लाइबिलिटी) की जानकारी पूछी गई है। ये फॉर्म साल में 50 लाख रुपये से ज्यादा कमाने वालों पर लागू होता है। नए फॉर्म के मुताबिक इस आय वर्ग में आने वाले व्यक्तियों और इकाइयों को ऐसी परिसंपत्तियों की कुल लागत का भी उल्लेख करना होगा। यही नहीं, रिटर्न दाखिल करने वाले के नाम कितनी जमीन है, कितने मकान या अन्य अचल संपत्ति है, बैंकों के बचत खाते और घर में कतनी नकदी है, कितने आभूषण हैं, वाहन कौन-कौन से हैं, नाव, पाल वाली नौका (याच) हवाई जहाज या हेलीकॉप्टर आदि हैं तो उसकी की भी जानकारी देनी होगी। महंगे वाहन या पाल नौका या हवाई जहाज खरीदने में यदि कहीं से लोन लिया गया है और उसकी देनदारी बकाया है, तो उसका भी उल्लेख करना होगा। 
देश के कर ढांचे में सुधार के लिए मंगलवार को आम सहमति से राज्यसभा में जीएसटी बिल पास हो गया है। बिल के पक्ष में 197 वोट पड़े। इससे पूर्व वित्त मंत्री ने गुड्स एंड सर्विसेज टैक्स (जीएसटी) बिल राज्यसभा में पेश किया।
भले ही ऑनलाइन मार्केट से आप सस्ती कीमतों में सामान खरीद कर फायदे में रहते हों, लेकिन ये ई कॉमर्स कंपनियां नुकसान का सौदा कर रही हैं। हाल ही में जारी पीडब्ल्यूसी की एक रिपोर्ट के अनुसार ई कॉमर्स कंपनियों को अपने सामान पर लुभावने डिस्काउंट देने की वजह से सामूहिक रूप से करीब 1000 करोड़ रुपए का नुकसान हुआ है। रिपोर्ट में कहा गया है कि ई कॉमर्स कंपनियों की तरफ से लुभावने डिस्काउंट लंबे समय के लिए मददगार नहीं हो सकते हैं। शुरुआत में डिस्काउंट की मदद से ग्राहकों को आकर्षित तो किया जा सकता है, लेकिन लंबे समय तक रोका नहीं जा सकता।
सरकार ने बैंकों का 1.14 लाख करोड़ का एनपीए ( गैर निष्पादित परिसंपत्तियों ) को माफ करने का फैसला लिया है। ये रकम भारतीय बैंकों के पिछले तीन वित्तीय सालों ( 2013 से 2015 ) के दौरान हुई है। आरटीआई से मिली जानकारी के अनुसार इतनी रकम पिछले नौ वर्षों में सभी 29 राज्यों को मिलाकर एनपीए हुई रकम से भी ज्यादा है। इंडियन एक्सप्रेस की आरटीआई पर आरबीआई से मिली जानकारी के अनुसार मार्च 2012 में 15,551 करोड़ रुपए की एनपीए रकम बढ़कर मार्च 2015 में 52,542 करोड़ रुपए हो गयी। वहीं जब बैंक से सबसे बड़े डिफाल्टर के बारे में पूछा गया कि वह बैंक है या कोई व्यक्ति जिसके 100 करोड़ से ज्यादा की रकम को माफ किया गया है, तो आरबीआई ने जानकारी न होने का हवाला दिया है,उसके अनुसार बैंक एकमुश्त रकम की जानकारी देते हैं न की किसी व्यक्ति विशेष के बारे में। एक ओर जहां सरकार बैंकों में इक्विटी डालकर उनकों वर्किंग कैपिटल मुहैया कराने की कोशिश कर रही है वहीं वर्ष 2004 से 2015 के बीच सरकार ने 2.11 लाख करोड़ रुपयों का एनपीए माफ किया। इसका करीब आधा एनपीए 2013 से 2015 के बीच माफ किया गया। केवल दो बैंक स्टेट बैंक ऑफ सौराष्ट्र और स्टेट बैंक ऑफ इंदौर ही हैं जिन्होंने पिछले पांच साल में कोई एनपीए अर्जित नहीं किया। दूसरी भाषा में कहा जाए तो सरकारी बैंकों में जहां वर्ष 2004 से 2012 के बीच एनपीए चार फीसद की दर से बढ़ा, वहीं 2013 से 2015 के बीच ये बढ़कर 60 फीसद हो गया। वहीं मार्च 2015 में जो लोन माफ किया गया वह 2013 में माफ किया गए लोन का 85 फीसद था।
कतर एयरवेज का लोकप्रिय ट्रैवेल फेस्टिवल फिर लौट आया है। इस बार फेस्टिवल के जरिये दुनियाभर के यात्रियों को खूबसूरत स्थानों की यात्रा पर जबरदस्त डील्स एवं शानदार पुरस्कार जीतने का मौका दिया जा रहा है। कतर एयरवेज ट्रैवेल फेस्टिवल का आयोजन 29 अगस्त से 5 सितंबर 2016 के बीच होगा। यह यात्रियों को दुनिया के कुछ सबसे पसंदीदा हॉलिडे डेस्टिनेशंस पर ले जाएगा। इसके अंतर्गत 15 सितंबर 2016 से 30 जून, 2017 के बीच की जाने वाली सभी यात्रियों को ‘टू-फॉर-वन फेयर्स', ‘50 प्रतिशत तक की छूट’एवं ‘बुक मोर, सेव मोर‘ जैसे प्रमोशन ऑफर्स की पेशकश की जायेगी। इस फेस्टिवल में होटल्स और कार रेंटल जैसी हॉलिडे एक्स्ट्रा सेवाओं पर भी विशेष डील्स एवं डिस्काउंट प्रदान किए जाएंगे। वहीं कतर एयरवेज के प्रिविलेज क्लब मेंबर्स को ट्रैवेल फेस्टिवल के दौरान की गई बुकिंग्स के लिए तिगुने क्यूमाइल्स मिलेंगे। ट्रैवेल फेस्टिवल के शानदार मूल्यों के अलावा यात्रियों को इस आठ-दिवसीय कार्यक्रम के दौरान विशेष पुरस्कार जीतने का मौका भी मिलेगा। इस पूरे फेस्टिवल के दौरान 600 से अधिक पुरस्कार दिए जाएंगे, जिनमें कतर एयरवेज और वनवर्ल्ड के सहयोग से ‘अराउंड द वर्ल्ड’ हवाई यात्रा का टिकट एवं कतर एयरवेज द्वारा स्पॉन्सर्ड एफसी बार्सिलोना मैच के टिकट और साइन्ड फुटबॉल जर्सी शामिल हैं। यात्रियों को विश्व की सर्वश्रेष्ठ बिजनेस क्लास सेवा का अनुभव देने के लिए कॉम्प्लिमेंटरी अपग्रेड्स भी दिए जाएंगे। एयरलाइन के ग्लोबल नेटवर्क पर यात्रा के लिए मुफ्त इकोनॉमी क्लास फ्लाइट्स के साथ-साथ कतर एयरवेज के पांच हॉलिडे पैकेजेस, शॉपिंग वाउचर्स आदि भी प्रदान किए जाएंगे, जो कतर ड्यूटीफ्री में प्रयोग किए जा सकेंगे।
स्वर्ण बांड में निवेश का एक बार फिर से मौका मिल रहा है। इसके तीसरे चरण के तहत आगामी 8 मार्च से 14 मार्च तक आवेदन किया जा सकता है। इससे पहले दो चरणों में स्वर्ण बांड जारी कर सरकार एक हजार करोड़ रुपये से ज्यादा राशि जुटा चुकी है। सोने की हाजिर मांग में कमी लाने के लिए शुरू की गई स्वर्ण बांड योजना के तीसरे चरण में 29 मार्च 2016 को बांड जारी किया जाएगा। गौरतलब है कि इस योजना का पहला चरण बीते नवंबर में चलाया गया था।  इस दौरान सरकार ने 915.95 किलोग्राम सोने पर आधारित 246 करोड़ रुपए मूल्य के स्वर्ण बांड की बिक्री की थी। दूसरा चरण इसी वर्ष 18 से 22 जनवरी तक चला था जिसमें 3071 किलो सोने के लिए 798 करोड़ रुपये आए थे। स्वर्ण बांड 5 ग्राम, 10 ग्राम, 50 ग्राम और 100 ग्राम सोने के आधार पर जारी किए जाते हैं। इसकी परिपक्वता अवधि पांच से सात साल की है। समें ब्याज दर की गणना निवेश के समय धातु के मूल्य के हिसाब से की जाती है। स्वर्ण बांड योजना में कोई भी व्यक्ति सालाना 500 ग्राम सोने के मूल्य तक निवेश कर सकता है। प्रधानमंत्री नरेंद्र मोदी ने बीते 5 नवंबर को इस योजना का शुभारंभी किया था।
1 अप्रैल को देश भर में लोगों ने अपने-अपने अंदाज में 'एप्रिल फूल डे' को सेलिब्रेट किया। ऐसे में कंपनियां कैसे पीछे रह जातीं। कंपनियों ने भी अपने खास अंदाज में एप्रिल फूल डे सेलिब्रेट किया। आइए जानते हैं कुछ कंपनियों के एप्रिल फूल डे सेलिब्रेट करने के तरीकों के बारे में। अमेजन पर जिंदा जानवर ई-कॉमर्स साइट अमेजन डॉट कॉम ने अपनी वेबसाइट जिंदा जानवर की खरीदारी की पेशकश की। हालांकि, ऐसा कुछ भी नहीं था। इस तरह से कंपनी सिर्फ लोगों को एप्रिल फूल बना रही थी। उबर टैक्सी के साथ फरारी में यात्रा टैक्सी सेवा प्रदान करने वाली कंपनी उबर ने भी अपने ग्राहकों के लिए एक खास ऑफर लॉन्च किया। इस ऑफर के तहत लोग उबर टैक्सी के जरिए हैमले, लैंबोरगिनी और फरारी जैसी गाड़ियों में मुफ्त यात्रा का लुत्फ उठा सकते हैं और इन सुपरकारों के साथ सेल्फी भी खिंचवा सकते हैं।
कमजोर वैश्विक संकेतों और ज्वेलर्स और रिटेलर्स की ओर से मांग कम होने के बीच बृहस्पतिवार को सरफा बाजार में सोने की कीमतें 400 रुपये गिर कर 26,750 रुपये प्रति ग्राम के स्तर पर पहुंच गईं हैं। पिछले एक सप्ताह में यह सोने की कीमतों का सबसे निचला स्तर है। औद्योगिक इस्तेमाल के लिए और सिक्का निर्माताओं की ओर से कम मांग के कारण चांदी भी 1,350 रुपये गिर कर 36,650 रुपये प्रति किलोग्राम पर आ गई। सराफा कारोबारियों ने कहा कि फेडरल रिजर्व की पिछली बैठक के मिनट्स में यह सामने आने के बाद कि कुछ नीति निर्माता जून में ब्याज दरें बढ़ाने के पक्ष में हैं से धारणा कमजोर हुई। गिन्नी ने अपना स्तर बरकरार रखा और यह 23,700 रुपये प्रति सिक्के पर रहा। चांदी का सिक्का भी 2,000 रुपये गिर कर खरीदारी के लिए इसकी कीमत 55,000 रुपये और बिक्री के लिए 56,000  प्रति 100 सिक्के रही।
वीडियोकॉन ने स्पेशल वर्ल्ड कप ऑफर 'वर्ल्ड कप टू वर्ल्ड कप' पेश किया है। अपने प्रीमियम उत्पादों के लिए जानी जाने वाली वीडियोकॉन इस ऑफर के जरिए ऐसे ग्राहकों को लक्ष्य बना रही है, जो वर्ल्ड कप के अपने अनुभव को शानदार बनाना चाहते हैं। इस ऑफर के तहत वीडियोकॉन एलईडी खरीदने पर ग्राहक न सिर्फ क्रिस्प और बेहतर पिक्चर क्वालिटी का आनंद उठा सकेंगे बल्कि वे एलईडी पर चार वर्ष के लिए वारंटी भी हासिल कर सकेंगे। इस तरह से ग्राहक अपनी वीडियोकॉन एलईडी इस वर्ष से अगले वर्ल्ड कप तक सुरक्षित रख सकेंगे।
आयकर विभाग जल्द ही एक नया इनकम टैक्स रिटर्न फॉर्म लाने वाला है। इस फॉर्म में उन लोगों को अपने खर्चों की जानकारी देने होगी जो लोग अपने निजी कारणों से विदेशी दौरे करते हैं। टाइम्स ऑफ इंडिया में छपी खबर के मुताबिक इसमें उन लोगों को शामिल किया जाएगा, जो लोग साल भर में 6 या 7 बार से अधिक बार विदेश जाते हैं। वहीं दूसरी ओर, उन लोगों को इसमें रियायत मिलेगी, जो बिजनेस या फिर ऑफिस के काम से विदेशी दौरे करते हैं। ऐसे लोगों को अपने खर्चों की जानकारी टैक्स रिटर्न फॉर्म में नहीं भरनी होगी।
आमतौर पर समझा जाता है कि पेंशन के लिए सरकारी कर्मचारियों का नेशनल पेंशन सिस्टम में और निजी क्षेत्र के कर्मचारियों का कर्मचारी भविष्य निधि संगठन (ईपीएफओ) में खाता खुलवाया जाता है। लेकिन अब कंपनियां उनका पीएफ अकाउंट खुलवाने के अलावा एनपीएस अकाउंट भी खुलवा रही हैं। इसके लिए पेंशन क्षेत्र के नियामक पेंशन फंड रेगुलेटरी एंड डेवलपमेंट अथॉरिटी (पीएफआरडीए) ने एक विशेष मॉडल विकसित किया है, जिसे कारपोरेट मॉडल के नाम से जाना जाता है। इसके अलावा संगठन ऐसे भी प्रयास कर रहा है, जिससे संगठित क्षेत्र के ही नहीं बल्कि असंगठित क्षेत्र के भी अधिक से अधिक व्यक्ति को पेंशन का कवर मिले। अमर उजाला के संवाददाता शिशिर चौरसिया ने पीएफआरडीए के अध्यक्ष हेमंत कांट्रेक्टर से एनपीए के तमाम पहलुओं पर बातचीत की है।। पेश है मुख्य अंश:
गुरुवार को महाराष्ट्र के फूड एंड ड्रग एडमिनिस्ट्रेशन (एफडीए) ने ई-कॉमर्स के दिग्गज स्नैपडील के कॉर्पोरेट ऑफिस पर छापा मारा है। स्नैपडील पर आरोप था कि वह ऐसी दवाएं ऑनलाइन बेच रही है जो बिना प्रिसक्रिप्शन के नहीं बेची जा सकती हैं। एफडीए कमिश्नर हर्षदीप कांबले ने बताया कि जैसे ही उन्हें ये जानकारी मिली तो उन्होंने स्नैपडील के ऑफिस पर रेड मार दी। उन्हें सूचना मिली थी कि स्नैपडील एसकोरिल कफ सीरप और विगोरा जैसी दवाएं बिना प्रिसक्रिप्शन के बेच रही है। आपको बता दें कि विगोरा सेक्स समस्याओं से संबंधित दवा है, जिसे सिर्फ रजिस्टर्ड फार्मासिस्ट की निगरानी में और रजिस्टर्ड मेडिकल स्टोर से ही बेचा जा सकता है। साथ ही, इन दवाओं को खरीदने के लिए किसी रजिस्टर्ड मेडिकल प्रेक्टिशनर से प्रिसक्रिप्शन लेना जरूरी है। इन दवाओं को यूं ही साधारण दवाओं की तरह बेचना गैर कानूनी है।
प्रधानमंत्री नरेंद्र मोदी ने आज यानी बुधवार को 'मुद्रा बैंक' लॉन्च किया है। यह बैंक छोटे उद्यमियों को मदद देने के लिए बनाया गया है, जो छोटे उद्यमियों को 10 लाख रुपए तक का कर्ज देगा। मुद्रा (MUDRA) बैंक का पूरा नाम है माइक्रो यूनिट्स डेवलपमेंट्स रिफाइनेंस एजेंसी। साथ ही यह बैंक माइक्रो फाइनेंस इंस्टीट्यूशन्स को भी रेग्युलेट करेगा। आपको बता दें कि देश में करीब 5.77 लाख लघु उद्यम इकाइयां हैं। इस बैंक के जरिए करीब 5.8 करोड़ छोटे उद्यमियों को फायदा पहुंचाने का लक्ष्य है। बैंक की शुरुआत 20 हजार करोड़ रुपए की शुरुआती रकम के साथ की गई है। इस बैंक की शुरुआत करते हुए मोदी ने कहा कि बिना बैंक वालों को जन धन योजना के जरिए बैंकिंग से जोड़ने के बाद अब पैसों की कमी वाले छोटे उद्यमियों को पैसा मुहैया कराने का लक्ष्य है।
देश में निजी क्षेत्र के सबसे बड़े बैंक आईसीआईसीआई बैंक ने संयुक्त अरब अमीरात (यूएई) के यूएई एक्सचेंज के साथ मिलकर इंस्टेंट बैंक ट्रांसफर सेवा शुरू की है। इसके जरिए खाड़ी देशों में रहने वाले प्रवासी भारतीयों को तत्काल धन के हस्तांतरण की सेवा उपलब्ध कराई जाएगी। करार के तहत फ्लैश रेमिट सेवा शुरू की गई है। इसका इस्तेमाल कर के यूएई में रह रहे प्रवासी भारतीय भारत मे रह रहे अपने परिजनों व परिचितों को धन भेज सकेंगे। यह राशि उन्हें रुपये में दी जाएगी।
भारतीय रिजर्व बैंक ने मंगलवार को अपनी मौद्रिक नीति की समीक्षा में नीतिगत ब्याज दरों में कोई बदलाव नहीं किया। रिजर्व बैंक ने उम्मीदों के अनुरूप रेपो रेट को 6.75 फीसदी और नकद आरक्षित अनुपात (सीआरआर) को 4 फीसदी पर बरकरार रखा है। रिजर्व बैंक के गवर्नर रघुराज राजन ने नीतिगत ब्याज दरों की घोषणा करते हुए बताया कि महंगाई बढ़ने के दबाव के साथ-साथ 29 फरवरी को पेश होने वाले बजट पर उनकी नजर है। ब्याज दरों में कटौती का कोई भी फैसला महंगाई दर के अनुसार ही लिया जाएगा।  दिसंबर में थोक महंगाई की दर 0.73 फीसदी और खुदरा महंगाई की दर 5.51 फीसदी रही ह्रै।
सरकार ने क्रेडिट, डेबिट कार्ड और अन्य डिजिटल भुगतानों पर लगने वाले सरचार्ज, सर्विस चार्ज और सुविधा शुल्क को हटा लिया है। इसके साथ ही एक निर्धारित सीमा से अधिक के भुगतान के लिए कार्ड या डिजिटल पेमेंट को अनिवार्य बना दिया गया है। बुधवार को प्रधानमंत्री नरेंद्र मोदी की अध्यक्षता में हुई कैबिनेट में इस प्रस्ताव को मंजूरी दे दी गई। सरकार की ओर से जारी एक बयान में कहा गया है कि कार्ड और डिजिटल माध्यमों से पेमेंट किए जाने से टैक्स चोरी रुकेगी, सरकार की ओर से किए जाने वाले भुगतान गलत जगहों पर नहीं जाएंगे और गैर नकदी संग्रह बढ़ेगा।
कर्मचारी भविष्य निधि संगठन (ईपीएफओ) कर्मचारी पेंशन योजना (ईपीएस-95) के तहत पेंशन पाने की उम्र 58 से बढ़ाकर 60 साल कर सकता है। ईपीएफओ इस प्रस्ताव पर बृहस्पतिवार को होनी वाली केंद्रीय न्यासी मंडल (सीबीटी) की बैठक में विचार करेगा। मौजूदा समय में ईपीएस-95 के तहत आने वाले संगठित क्षेत्र के कर्मचारी 58 साल की उम्र तक पेंशन योजना में अंशदान कर सकते हैं और इसके बाद वे पेंशन पाने का दावा कर सकते हैं। पेंशन कार्यान्वयन समिति (पीआईसी) ने पेंशन पाने की आयु सीमा बढ़ाकर 60 साल करने की सिफारिश की है। समिति का कहना है कि बीमांकिक को उन लोगों के लिए प्रोत्साहन देने के लिए एक मॉडल तैयार करना चाहिए जो 60 साल की उम्र में पेंशन का लाभ लेना चाहते हैं।
पेंशन फंड रेगुलेटरी एंड डेवलपमेंट अथॉरिटी (पीएफआरडीए) ने ऑनलाइन पंजीकृत होने वाले नेशनल पेंशन सिस्टम (एनपीएस) के नये ग्राहकों के सत्यापन के लिए आधार संख्या की जगह स्थायी खाता संख्या (पैन) का इस्तेमाल शुरू कर दिया है। पीएफआरडीए के अध्यक्ष हेमंत जी कॉन्ट्रैक्टर ने कहा, ‘ऑनलाइन एनपीएस खाता खुलवाने वाले आधार संख्या की जगह पैन कार्ड का इस्तेमाल करेंगे। एनपीएस खाता ऑनलाइन खोलने के लिए पैन और बैंक केवाईसी के जरिये सत्यापन की शुरुआत हो गई है।’
जब भी हम आयकर कानून की बात करते हैं, तो हमारे दिमाग में सबसे पहले इसकी जटिलता का ख्याल आता है। आयकर विभाग ने आम जनता के लिए कर कानूनों को आसान बनाने के कई प्रयास किए हैं, लेकिन अब भी इस कानून में कई ऐसी बातें हैं जिनकी जानकारी भारतीयों को नहीं है अथवा उन्हें गलत तरीके से समझा जाता है। अमर उजाला ने माईआईटीरिटर्न डॉट कॉम के प्रबंध निदेशक साकार यादव से बात की और आयकर कानून के बारे में ऐसी ही कुछ गलत फहमियों को दूर करने और शंकाओं का समाधान करने का प्रयास किया है। क्या नियोक्ता द्वारा टीडीएस काटे जाने पर आयकर रिटर्न भरने की जरूरत नहीं? यह एक गलतफहमी है कि यदि नियोक्ता द्वारा टीडीएस काटा जाता है, तो आपको अपना आयकर रिटर्न भरने की चिंता करने की जरूरत नहीं। क्योंकि आपकी ओर से चुकाए गए कर का यह कतई तात्पर्य नहीं है कि टैक्स रिटर्न भरने की आवश्यकता नहीं। यदि वित्त वर्ष 2015-16 में करयोग्य आय 2,50,000 रुपये से अधिक है, तो आयकर रिटर्न भरना अनिवार्य है।
भारत में मैंथा आयल के दाम में तेजी के बाद चीन और यूरोप के साथ अमेरिका तक में खरीदार नए आर्डर देने में सुस्ती दिखा रहे हैं। चीन, यूरोप और अमेरिका से आर्डर नहीं मिलने से मैंथा इंडस्ट्री को झटका लगा है। मैंथा का सीजन शुरू होने पर जून तक मैंथा आयल के भाव 800 से 900 रुपये प्रति किलोग्राम तक रहे। इस दौरान विदेशी बायर्स ने काफी खरीदारी की लेकिन जैसे भी भाव 900 रुपये प्रति क्विंटल से ऊपर गया, विदेशी खरीदारों ने सुस्ती दिखाना शुरू कर दिया। यही वजह रही कि जून के बाद 10 अगस्त तक महज एक-दो आर्डर ही इंडस्ट्री को मिले हैं। दिल्ली से प्रमुख निर्यातक हिमांशु अग्रवाल ने बताया कि भारत से निर्यात होने वाले कुल मैंथॉल प्रोडक्ट में 50 प्रतिशत माल अकेले चीन खरीदता है। लेकिन, जून के बाद चीन के 10-12 बायर्स ने खरीद बंद कर दी है।
प्रधानमंत्री नरेंद्र मोदी ने शनिवार को कोलकाता में एक खास योजना की शुरुआत की है। वित्त मंत्री अरुण जेटली ने अपने बजट में भी इन योजनाओं की घोषणा की थी। प्रधानमंत्री ने दो बीमा योजनाओं, प्रधानमंत्री सुरक्षा बीमा योजना और प्रधानमंत्री जीवन ज्योति बीमा योजना तथा पेंशन स्कीम अटल पेंशन योजना की शुरुआत की है। प्रधानमंत्री सुरक्षा बीमा योजना के तहत बचत बैंक खाता रखने वाले 18 से 70 वर्ष उम्र के लोगों को 12 रुपये वार्षिक के प्रीमियम पर दो लाख रुपये का बीमा उपलब्ध कराया जाएगा। यह योजना पब्लिक सेक्टर की जनरल इंश्योरेंस कंपनियों द्वारा मुहैया कराई जाएगी।
रेडिट इंडिया की तरफ से इंटरनेट पर डाली गई एक तस्वीर ने सोशल मीडिया का माहौल गर्म कर दिया है। साथ ही, इसने ट्विटर पर ई-कॉमर्स दिग्गज फ्लिपकार्ट और अमेजन के बीच एक वॉर की स्थिति पैदा कर दी है। रेडिट इंडिया की इस तस्वीर में दिखाया गया है कि फ्लिपकार्ट के ऑफिस के रिसेप्शन में अमेजन का पैकेट रखा हुआ है। इस फोटो को देखकर बहुत सारे भारतीय फ्लिपकार्ट को चिढ़ाने के अंदाज में कह रहे हैं कि फ्लिपकार्ट भी अमेजन से समान ऑर्डर करता है। Even @Flipkart Orders from @Amazon! http://t.co/pAvATFF9P8 pic.twitter.com/wqOISAg1ia— Reddit India (@redditindia) February 20, 2015
तस्वीर और एक बार संख्या कोड इस्तेमाल करने वाली नई प्रणाली ऑनलाइन बैंकिंग प्रणाली और ऐसे दूसरी सेवाओं में इस्तेमाल होने वाली मौजूदा पासवर्ड प्रणाली एक सुरक्षित, कम खर्चीला और आयान विकल्प साबित हो सकता है। ब्रिटेन के प्लाइमाउथ विश्वविद्यालय के शोधकर्ताओं को भरोसा है कि उनकी नई बहु-स्तरीय सत्यापन प्रणाली ‘गॉटपास’ हैकरों से व्यक्तिगत ऑनलाइन सूचनाओं की सुरक्षा करने में प्रभावी साबित हो सकता है। इस्तेमाल करने के वालों के लिए इसे याद रखना भी आसान होगा और प्रदाताओं के लिए यह लागू करने के मामले में भी कम खर्चीला होगा क्योंकि इसके लिए संभावित महंगे हार्डवेयर की जरूरत नहीं होगी। शोधकर्ताओं के अनुसार, यह प्रणाली ऑनलाइन बैंकिंग और ऐसी ही दूसरी सेवाओं के लिए इस्तेमाल किया जा सकेगा जहां कई खातों के इस्तेमालकर्ताओं को खाता इस्तेमाल करने के लिए विभिन्न डिवाइस लेकर नहीं चलना होगा।
केन्द्रीय वित्त राज्य मंत्री जयंत सिन्हा ने कहा है कि सरकार सार्वजनिक क्षेत्र के बैंकों के फंसे कर्ज -एनपीए- की समस्या बेतहर समझती है और इन्हें पूंजी उपलब्ध कराकर उन्हें मजबूत करने में पूरी मदद करेगी। शुक्रवार को यहां दूसरे ज्ञान संगम में उन्होंने कहा कि  बैंकों की कर्ज में फंसी राशि को लेकर उनकी समस्या को अब सरकार अच्छी तरह से समझ रही है। सरकार का मानना है कि सार्वजनिक और निजी क्षेत्र के बैंकों की संकटग्रस्त परिसंपत्तियां करीब आठ लाख करोड़ रुपए की है। सरकार ने वर्ष 2016-17 के बजट में बैंकों को पूंजी देने के लिए 25000 करोड़ रुपए उपलब्ध कराए हैं। उन्होंने कहा यह सुनिश्चित करने के लिए कि हमारे बैंकों के पास पर्याप्त पूंजी हो, आवश्यकता पड़ने पर हम और पूंजी उपलब्ध कराएंगे। सिन्हा ने अच्छी खबर की चर्चा करते हुए कहा कि फिलहाल बैंकिंग तंत्र में संकटग्रस्त ऋणों का आंकड़ा करीब 11.25 प्रतिशत तक है। दोहरी अच्छी खबर यह है कि संकटग्रस्त संपत्तियों की स्थिति अब और नहीं बिगड़ रही है। सरकार को पता है कि यह कहां है और इससे कैसे निपटा जाय। वित्त राज्य मंत्री के मुताबिक रिजर्व बैंक ने उस तरीके में भी कुछ खास बदलाव किया है, जिसमें टियर 1 पूंजी के तहत पूंजी को पुनर्गठित किया जा सकता है और इससे बैंकों की बैलेंस शीट और मजबूत हुई है। जहां तक संकटग्रस्त संपत्ति की स्थिति का संबंध है, तो लगता है कि स्थिति पर अब अच्छी तरह से नियंत्रण है और सरकार रिजर्व बैंक के साथ मिलकर इस दिशा में काम कर रही है। उल्लेखनीय है कि पिछले वर्ष जनवरी में अयोजित पहले ज्ञान संगम में प्रधानमंत्री नरेंद्र मोदी खुद शामिल हुए थे और इस दौरान बैंको में बदलाव को लेकर कई अहम फैसले किये गए थे। इसे देखते हुए ही कहा जा रहा है कि इस बार गुड़गांव के ज्ञान संगम में सार्वजनिक क्षेत्र के बैंकों के लिए अलग रोडमैप बनेगा। इस वर्ष के ज्ञान संगम में वित्त मंत्री अरुण जेटली, वित्त राज्यमंत्री जयंत सिन्हा, रिजर्व बैंक के गवर्नर रघुराम राजन और इसके साथ ही सरकारी बैंकों के प्रमुख शामिल हो रहे हैं। 
राष्ट्रीय कृषि एवं ग्रामीण विकास बैंक (नाबार्ड) का टैक्स फ्री बांड 9 मार्च 2016 को बाजार में आ रहा है। कंपनी की टैक्स फ्री बांड के जरिए 3,500 करोड़ रुपये जुटाने की योजना है। नाबार्ड से मिली जानकारी के मुताबिक इन टैक्स फ्री बांड का फेस वैल्यू 1,000 रुपये का होगा और इस पर आयकर कानून की धारा 10 के तहत आय कर पर छूट मिलेगी। बांड में निवेश 9 मार्च से 14 मार्च 2016 तक किया जा सकेगा। इस बांड को बाम्बे शेयर बाजार में सूचीबद्घ कराने की योजना है। इस बांड का 60 फीसदी हिस्सा निवासी भारतीयों के लिए जबकि 15 फीसदी हिस्सा क्यूआईबी और 10 फीसदी हिस्सा एचएनआई के लिए आरक्षित किया गया है। सरकार महत्वपूर्ण परियोजना को चलाने के लिए कुछ एजेंसियों को बाजार से टैक्स फ्री बांड के जरिये पैसे जुटाने की छूट देती है। इस पर मिलने वाले प्रतिफल पर आय कर नहीं लगता है।
क्या आपको लोन लेने में परेशानियों का सामना करना पड़ता है? आपकी इन परेशानियों को खत्म करने के लिए एचडीएफसी बैंक ला रहा है एक खास सुविधा। एचडीएफसी बैंक तीन सप्ताह के अंदर एक ऐसी स्कीम शुरू करने जा रहा है, जिससे सिर्फ 10 सेकेंड के अंदर ही नेट बैंकिंग के जरिए आप पर्सनल लोन ले सकेंगे। इसकी घोषणा एचडीएफसी के सीनियर एक्जिक्युटिव अरविंद कपिल ने की है। बैंक ने यह स्कीम अपना मार्केट हिस्सेदारी बढ़ाने और नॉन बैंकिंग फाइनेंशियल कंपनियों की ओर से मिल रही प्रतियोगिता के चलते शुरू करने की योजना बनाई है। हिन्दुस्तान टाइम्स में छपी खबर के मुताबिक अगर एचडीएफसी की यह स्कीम सफल रहती है तो यह दुनिया की सबसे तेज लोन देने वाली स्कीम हो जाएगी। अभी तक पोलैंड का 'एम बैंक' सबसे तेज 30 सेकेंड में लोन देता है।
केन्द्रीय वित्त राज्य मंत्री जयंत सिन्हा का कहना है कि इस बजट को समाज के सभी वर्गों का साथ मिलेगा और इससे सबका विकास होगा। उनका अनुमान है कि अप्रत्यक्ष कर के  सुधार की दिशा में सबसे बड़ा कदम जीएसटी विधेयक संसद के इसी सत्र में पारित हो जाएगा। आम बजट 2016-17 पर जयंत सिन्हा ने अमर उजाला के संवाददाता शिशिर चौरसिया से पिछले दिनों बातचीत की। पेश हैं मुख्य अंश: प्रश्न- इस बार के बजट में आपने किन चीजों पर खास ध्यान रखा है। उत्तर- बजट बनाते समय हमारे सामने अर्थव्यवस्था का कोई एक पक्ष नहीं होता है बल्कि सभी पक्ष सामने होते हैं। हमने अपने सामने तीन संतुलन को सामने रखा। पहला, अनौपचारिक ग्रामीण अर्थव्यवस्था, जिसे कि भारत कहा जाता है और आधुनिक वैश्विक क्षितिज पर उभरती अर्थव्यवस्था, जिसे इंडिया कहा जाता है, के बीच का संतुलन। दूसरा, विकास को प्रोत्साहित करने के लिए राजकोषीय अनुशासन और विकास के प्रतिमानों के बीच का संतुलन। तीसरा संतुलन अच्छी राजनीति और अच्छे अर्थशास्त्र के बीच मानता हूं। ऐसा इसलिए, क्योंकि हमें जनता के बीच जाकर चुनाव भी जीतना है। अब जनता बताएगी कि यह कैसा रहा। प्रश्न- आप कहते हैं कि यह सबके विकास का बजट है जिसमें सबका साथ मिलेगा। वह कैसे? उत्तर- हमने वर्ष 2014 के चुनाव में ऐतिहासिक बहुमत हासिल किया। हमने देखा कि लोगों के मन में नई आशाएं हैं और हमें उनकी उम्मीदों पर खरा उतरना है। इसी के लिए हमने बजट में मैक्रो इकनॉमिक स्थिरता पाने का कदम उठाया। हमने सकल घरेलू उत्पाद को बढ़ाने का प्रयास किया, जो कि सफल रहा। अब यह 5.8 फीसदी से बढ़ कर 7.3 फीसदी पर आ गया। महंगाई की दर नीचे आई और राजकोषीय घाटे को काबू में रखने में सफल हुए हैं। इसी का प्रतिफल है कि हम चालू वर्ष के दौरान राजकोषीय घाटे को 3.9 फीसदी तक सीमित रखने में सफल हो रहे हैं और अगले साल के लिए 3.5 फीसदी का लक्ष्य रखा गया है। जहां तक इस बजट की बात है तो हमने ऐसी आर्थिक रणनीति बनायी है जिसमें सप्लाई साइड पर भी ध्यान दिया गया है ताकि दीर्घावधि में विकास की उच्च दर को पाया जा सके। हमने ढांचागत संरचना क्षेत्र के हार्ड असेट के निर्माण पर जोर दिया है तो साफ्ट असेट को भी लक्ष्य बनाया है।
करोड़ों रुपयों के सत्यम घोटाले में आज 9 मार्च को फैसला आना था, लेकिन हैदराबाद की विशेष अदालत ने अब इस केस की सुनवाई महीने भर के लिए टाल दी है। अब इस केस का फैसला 9 अप्रैल को आएगा। इससे पहले 23 दिसंबर को इस मामले में अंतिम सुनवाई हुई थी, जिसमें भारी-भरकम दस्तावेजों का हवाला देते हुए अदालत ने इस मामले को 9 मार्च तक के लिए टाल दिया था। 6 साल पुराने इस केस में सत्यम कंपनी के फाउंडर और पूर्व चेयरमैन रामालिंगा राजू ने 7 जनवरी 2009 को कंपनी के अकाउंट में हेरा-फेरी करने की बात कबूल की थी। इस घोटाले से सत्यम के शेयरधारकों को करीब 14000 करोड़ रुपयों का नुकसान हुआ था।
भारतीय रिजर्व बैंक ने बैंकों को एक ऐसी खास मंजूरी दे दी है, जिससे 15 लाख रुपए से अधिक की रकम का टर्म डिपोजिट करने वालों को बहुत फायदा होगा। यह फायदा उन ग्राहकों को मिलेगा जो बैंकों में टर्म डिपोजिट करने के बाद उसके मेच्योर होने पर ही पैसा निकालते हैं। मेच्योरिटी से पहले पैसे निकालने वालों को इस स्कीम का फायदा नहीं मिल पाएगा। जो लोग मेच्योरिटी से पहले पैसा न निकालने की शर्त पर बैंकों की तरफ से दी जाने वाली इस नई सुविधा को लेंगे, उनके पैसों पर बैंकों को अलग-अलग ब्याज दरें रखने की मंजूरी मिल गई है।
स्वरोजगार को बढ़ावा देने के लिए पिछले साल शुरू की गई प्रधानमंत्री मुद्रा योजना में अभी तक 1.15 लाख करोड़ रुपये का कर्ज स्वीकृत किया गया है और इनमें से करीब 70 फीसदी कर्ज महिलाओं को मिला है। इसे सरकार महिला सशक्तीकरण की दिशा में सबसे बड़ा कदम बता रही है। केन्द्रीय वित्त मंत्रालय में वित्तीय सेवा सचिव अंजलि चिब दुग्गल ने मंगलवार को यहां बताया कि बैंकों ने अभी तक प्रधानमंत्री मुद्रा योजना (पीएमएमवाई) के तहत 1.15 लाख करोड़ रुपये का लोन वितरण किया है। उल्लेखनीय है कि सूक्ष्म इकाई विकास एवं पुनर्वित्त एजेंसी लिमिटेड (मुद्रा) 5.75 करोड़ स्वरोजगार में लगे लोगों पर केंद्रित है। प्रधानमंत्री मुद्रा योजना के तहत छोटे उद्यमियों को 1,000 रुपए से 10 लाख रुपये का कर्ज बेहद कम ब्याज दर पर उपलब्ध कराया जाता है और इसके लिए कोई गारंटर भी नहीं जुटाना होता है। 
इस्तेमाल किये हुए (सेकेंड हैंड) सामान ऑनलाइन बेचने की सुविधा प्रदान करने वाली कंपनी ओएलएक्स का कहना है कि भारतीयों के घरों में 46,200 करोड़ रुपये की वस्तुएं यूं ही पड़ी हैं और धूल खा रही हैं। यह भी आंकड़ा सिर्फ शहरी इलाके का है। कंपनी ने इस तरह के सामान को ब्राउन मनी नाम दिया है। ओएलएक्स इंडिया के मुख्य कार्यकारी अधिकारी (सीईओ) अमरजीत बत्रा ने ओएलएक्स क्रस्ट सर्वेक्षण को यहां बुधवार को जारी करते हुए बताया कि शहरी भारत में पुरानी या इस्तेमाल की हुई वस्तुओं के बाजार का आकार करीब 46,200 करोड़ रुपये का होने का अनुमान है।
दिग्गज रेटिंग एजेंसी मूडीज इन्वेस्टर सर्विस ने भारतीय बैंकिंग तंत्र पर भरोसा जताते हुए इसकी रेटिंग में सुधार किया है। एजेंसी ने भारतीय बैंकों का आउटलुक निगेटिव से बदल कर स्टेबल कर दिया है। एजेंसी ने उम्मीद जतायी है कि बैंकों का संचालन बेहतर होगा और आने वाले दिनों में इनके गैर निष्पादित परिसंपत्ति -एनपीए- में कमी आएगी। मूडीज के उपाध्यक्ष एवं वरिष्ठ साख अधिकारी श्रीकांत वाडलमणि का कहना है कि अगले 12 से 18 महीने के दौरान भारतीय बैकिंग प्रणाली का स्थिर परिदृष्य दर्शाता है कि बैंकों के बेहतर होते परिचालन माहौल से ऋण संबंधी समस्या बढ़ने की गति कम होगी। इससे बैंकों के फंसे हुए ऋण का अनुपात भी अपेक्षाकृत स्थिर होगा। उल्लेखनीय है कि मूडीज ने नवंबर 2011 में ही भारतीय बैंकों का आउटलुक निगेटिव किया था। उस समय बताया गया था कि बैंकों की परिसंपत्तियों की गुणवत्ता में लगातार ह्रास हो रहा है इसलिए आउटलुक को निगेटिव किया गया है। मूडीज की रिपोर्ट में कहा गया है कि स्थिर परिदृष्य के संबंध में उसका आकलन पांच मुख्य कारकों पर आधारित है। इसमें कहा गया है कि बैंकों के परिचालन माहौल में सुधार हो रहा है इसलिए इसे इंप्रूविंग कहा गया है। परिसंपत्तियों के जोखिम और पूंजी को स्टेबल करार दिया गया है जबकि फंडिंग और लिक्विडिटी को स्टेबल बताया गया है। बैंकों की लाभप्रदता तथा कार्यकुशलता को भी स्टेबल बताया गया है जबकि सरकारी समर्थन को भी स्टेबल की श्रेणी में रखा गया है।
आगामी 28 फरवरी को पेश होने वाले आम बजट के दिन शेयर बाजार खुले रहेंगे। उस दिन शनिवार होने के बावजूद सामान्य समय सुबह 9 बजे से 3.30 पीएम तक कारोबार होगा। बाजार नियामक सेबी ने बीएसई सहित सभी स्टॉक एक्सचेंजों को बजट के दिन बाजार खुला रखने को कहा है। पिछले कई वर्षों में यह पहली बार है जब आम बजट शनिवार को पेश किया जा रहा है।
कर्मचारी भविष्य निधि (ईपीएफ) से निकासी के 60 फीसदी हिस्से पर टैक्स लगाने के प्रस्ताव के चौतरफा विरोध के बाद सरकार ने वादा किया है कि वह इस प्रस्ताव को वापस लेने की मांग पर विचार करेगी। हालांकि, सरकार ने यह भी स्पष्ट किया कि पब्लिक प्रोविडेंट फंड (पीपीएफ) पर कर में छूट जारी रहेगी। सोमवार को पेश आम बजट में वित्त मंत्री अरुण जेटली ने प्रस्ताव किया था कि ईपीएफ से निकाली गई राशि के 60 प्रतिशत हिस्से पर कर लगाया जाएगा। विपक्षी पार्टियों समेत ट्रेड यूनियनों ने भी इस प्रस्ताव का जमकर विरोध किया है। राष्ट्रीय स्वयंसेवक संघ समर्थित भारतीय मजदूर संघ ने कहा कि सरकार का यह कदम मजदूर विरोधी और स्पष्ट रूप से दोहरे कराधान वाला है। बजट में किए गए इस प्रस्ताव के संदर्भ में राजस्व सचिव हसमुख अधिया ने कहा कि पहली अप्रैल के बाद ईपीएफ में किए गए योगदान के 60 फीसदी ब्याज पर टैक्स लगाया जाएगा और योगदान की मूल राशि पर आयकर की छूट जारी रहेगी। हालांकि, सरकार ने मंगलवार को एक प्रेस नोट जारी किया जिसमें केवल ब्याज पर कर लगाए जाने का कहीं जिक्र नहीं था। इसमें दावा किया गया है कि इस नए टैक्स प्रस्ताव का लक्ष्य केवल उच्च वेतन पाने वाले कर्मचारी हैं जिनकी संख्या 3.7 करोड़ ईपीएफ सदस्यों में लगभग 70 लाख मात्र है। तीन करोड़ लोग सांविधिक वेतन सीमा 15 हजार प्रति माह के दायरे में आते हैं इसलिए वे प्रभावित नहीं होंगे।
अच्छे काम के लिए बॉस की तरफ से कर्मचारियों को मोबाइल फोन या अन्य छोटे-मोटे गिफ्ट मिलना आम बात है, लेकिन मंगलुरु के एक 70 वर्षीय व्यवसायी वरदराज कमालक्ष नायक ने अपने कर्मचारियों को ऐसा तोहफा दिया कि वे सुर्खियों में छा गए। पुणे में स्थित सीएनसी बॉल स्क्रूज ऐंड बियरिंग कंपनी के मैनेजिंग डायरेक्टर नायक ने मंगलुरु फैक्ट्री और पुणे ऑफिस के कुल मिलाकर 12 कर्मचारियों को टाटा नैनो कार गिफ्ट में दे दी है। पिछले साल सूरत के एक हीरा व्यापारी सावजी ढोलकिया ने अपने कर्मचारियों को दिवाली के मौके पर कारें और महंगे गिफ्ट दिए थे, जिसके चलते वे सुर्खियों में छाए रहे थे।
भारतीय रिजर्व बैंक (आरबीआई) के गवर्नर रघुराम राजन द्वारा वित्त वर्ष की पहली द्विमासिक मौद्रिक समीक्षा पेश करते हुए रेपो रेट में की गई पिछली दो कटौतियों के बावजूद ज्यादातर बैंकों द्वारा लोन सस्ता न किए जाने पर कड़ी प्रतिक्रिया जताए जाने के बाद बैंकों की ओर से लोन सस्ता किए जाने का सिलसिला शुरू हो गया है। रेपो दर में कमी का लाभ ग्राहकों तक पहुंचाने की राजन की नसीहत के बाद देश के सबसे बड़े बैंक भारतीय स्टेट बैंक (एसबीआई) और निजी क्षेत्र के एचडीएफसी बैंक ने अपने लोन की आधार दरों (बेस रेट) को 0.15 फीसदी की कटौती की घोषणा कर दी है। दोनों ही बैंकों ने बेस रेट को 10 फीसदी से घटा कर 9.85 फीसदी कर दिया है। एचडीएफसी की नई दर 13 अप्रैल से लागू होगी जबकि एसबीआई की 10 अप्रैल से। बैंकिंग सेक्टर के जानकारों का कहना है कि एसबीआई द्वारा पहला कदम बढ़ाए जाने के बाद जल्द ही अन्य कई बैंक लोन की ब्याज दरों में कटौती की घोषणा कर सकते हैं।
वस्तु एवं सेवा कर प्रणाली में कर की दर 18 फीसदी से ऊपर ही रहने की संभावना है। इसका संकेत बृहस्पतिवार को केन्द्रीय वित्त मंत्री अरुण जेटली ने खुद दिया। जीएसटी पर आयोजित संवाददाता सम्मेलन के दौरान जेटली ने कहा कि जीएसटी की दर 18 फीसदी रखने की बात मुख्य आर्थिक सलाहकार (सीईए) से चिपकायी गई है जबकि उन्होंने इसे 16.9 से 18.9 फीसदी के बीच रखने का सुझाव दिया था। उन्होंने बताया कि केन्द्र का 85 फीसदी कर राजस्व केन्द्रीय उत्पाद शुल्क के 12.5 फीसदी के स्टेंडर्ड रेट पर आता है। उसी तरह राज्यों के 62 वैट राजस्व का स्टेंडर्ड रेट 14.5 फीसदी है। मतलब यह कि अधिकतर वस्तुओं पर अप्रत्यक्ष कर की दर 27 फीसदी बैठती है। ऐसे में जीएसटी के तहत कर की दर तो कम होगी, पर रेवेन्यू न्यूट्रेलिटी का भी ध्यान रखना होगा। रेवेन्यू न्यूट्रेलिटी का मतलब राज्य या केन्द्र सरकार में किसी का नुकसान नहीं हो। उनका कहना है कि यदि जीएसटी दर में काफी कमी की गई तो राज्यों को पांच साल तक राजस्व में कमी की भरपाई केन्द्र को करनी होगी। जीएसटी रेट कम रहने से केन्द्र के पास भी पर्याप्त निधि नहीं रहेगी। जब केन्द्र के पास पर्याप्त निधि नहीं रहेगी, तो भी उसे राज्यों को तो भरपाई करनी ही होगी। ऐसे हालात में तो घाटा ही बढ़ेगा। राज्यों की क्षतिपूर्ति की वजह से राजकोषीय घाटे में बढ़ोतरी से संबंधित एक सवाल पर उन्होंने कहा कि यह नहीं बढ़े, इसके लिए राजस्व और व्यय में संतुलन बनाना भी केन्द्र का ही काम है।
हाल ही में एसोचैम ने एक रिपोर्ट के जरिए यह अनुमान लगाया है कि इस बार वेलेंटाइन डे सप्ताह का कुल कारोबार 22 हजार करोड़ रुपयों का हो सकता है। आपको बता दें कि यह पिछले साल के मुकाबले 40 फीसदी अधिक होगा। ऑनलाइन शॉपिंग का बढ़ता क्रेज भी इसका एक बड़ा कारण हो सकता है। लेकिन बहुत सारे लोग आकर्षक ऑफर और ईएमआई के चक्कर में पड़कर क्रेडिट कार्ड से गलत तरीके से भी ऑनलाइन शॉपिंग करते हैं। क्रेडिट कार्ड से ऑनलाइन शॉपिंग करते वक्त बहुत ही सावधानी बरतनी चाहिए, क्योंकि वेलेंटाइन डे का इंतजार सिर्फ आपको और सामान बेचने वाली कंपनियों को ही नहीं रहता, बल्कि बहुत सारे हैकर भी ऐसे मौकों की फिराक में रहते हैं। आइए जानते हैं ऐसे क्रेडिट कार्ड से शॉपिंग करते वक्त किन बातों का ध्यान रखना जरूरी है। साथ ही जानते हैं क्रेडिट कार्ड से जुड़ी कुछ अन्य खास बातें। बदल दें कार्ड का पिन नंबर जैसे ही आपको बैंक की तरफ से क्रेडिट कार्ड जारी किया जाता है, उसके बाद ही आपको अपने कार्ड का पिन नंबर बदल देना चाहिए। हालांकि, पिन नंबर सिर्फ क्रेडिट कार्ड ही नहीं बल्कि अन्य हर प्रकार के कार्ड के जारी होने के तुरंत बाद बदल देना चाहिए।
सिंडिकेट बैंक में धोखाधड़ी का एक ऐसा मामला सामने आया है जिसने फ्रॉड के लिए कुख्यात नटवरलाल को भी पीछे छोड़ दिया है। कथित तौर पर चार व्यापारियों ने राजस्थान के सिंडिकेट बैंक की तीन शाखाओं के पांच एक्जीक्यूटिव की सांठगांठ के जरिए 386 खाते खुलवाए। फिर जाली चेक, लेटर ऑफ क्रेडिट और एलआईसी पॉलिसियों के माध्यम से हजार करोड़ रुपये की धोखाधड़ी की। इस मामले में सीबीआई ने मंगलवार को दिल्ली-एनसीआर, जयपुर और उदयपुर में 10 ठिकानों पर छापेमारी की और बैंक के इन कर्मचारियों और व्यापारियों के खिलाफ एफआईआर दर्ज की है। एफआईआर में सिंडिकेट बैंक जयपुर के महाप्रबंधक सतीश कुमार गोयल, डीजीएम (क्षेत्रीय कार्यालय) संजीव कुमार, एमआई रोड शाखा के मुख्य प्रबंधक देशराज मीना, मालवीय नगर  शाखा के आदर्श मनचंदा और उदयपुर के एजीएम अवधेश तिवारी के खिलाफ मामला दर्ज किया है। सिंडिकेट बैंक ने इन सभी कर्मचारियों को निलंबित कर दिया है। मालूम हो कि इस मामले की शिकायत सिंडिकेट बैंक ने ही सीबीआई के पास दर्ज करवाई थी जिसके आधार पर जांच एजेंसी ने मामला दर्ज किया। जिन लोगों के खिलाफ सीबीआई ने एफआईआर दर्ज की है उनमें उदयपुर के चार्टर्ड अकाउंटेंट भारत बांब, कारोबारी पियूष जैन और विनीत जैन और जयपुर के व्यापारी शंकर खंडेलवाल शामिल हैं।
जान बूझकर बैंकों का पैसा दबाने वाले -विलफुल डिफाल्टरों- पर चाहे सरकार जितनी सख्ती बरतने का संदेश दे लेकिन सच्चाई यही है कि देश के 7000 से भी ज्यादा ग्राहकों ने सरकारी बैंकों का 59000 करोड़ रुपये दबा रखा है। इस तरह के अधिकतर ग्राहक स्टेट बैंक और सेंट्रल बैंक के हैं। वित्त वर्ष 2014-15 के लिए तैयार किये गए आंकड़ों के मुताबिक 31 मार्च 2015 तक देशभर में सरकारी बैंकों के 7035 विलफुल डिफाल्टरों ने करीब 59000 करोड़ रुपये की रकम दबा रखी थी। इनमें स्टेट बैंक और इसके सहयोगी बैंकों के 1628 विलफुल डिफाल्टरों के पास 16834 करोड़ रुपये का बकाया था। यदि ग्राहक संख्या के हिसाब से देखा जाए तो स्टेट बैंक के बाद सेंट्रल बैंक ऑफ इंडिया का स्थान है। इस बैंक के 722 विलफुल डिफाल्टर की सूची में हैं। इसके बाद यूनियन बैंक का स्थान है जिसके 643 विलफुल डिफाल्टर हैं जबकि तीसरा स्थान केनरा बैंक का है जिनके पास 612 विलफुल डिफाल्टर है।
रिजर्व बैंक ने आदेश दिया था कि 2005 से पहले के सभी नोटों को समय सीमा के अंदर ही बदल दिया जाए। नोटों के बदलने के लिए समय सीमा 31 दिसंबर 2015 तय की गई थी। बुधवार को रिजर्व बैंक ऑफ इंडिया ने एक बयान जारी करके इस तारीख को आगे बढ़ा दिया है। अब 2005 से पुराने नोटों को बदलने की आखिरी तारीख 30 जून 2016 है।
सरकार ने कहा है कि स्वैच्छिक रूप से काले धन की घोषणा करने की चार माह की अवधि के भीतर घोषणा न करने पर कड़ी कार्रवाई से गुजरना होगा। अगर कोई इसकी जानकारी नहीं देता है और उसके पास अवैध धन पाया जाता है तो उससे कर और जुर्माने के रूप में 90 फीसदी की राशि वसूलने के साथ उसे सात साल की जेल का सामना करना पड़ेगा। आम बजट में वित्त मंत्री अरुण जेटली ने एक जून से चार माह के लिए इस अवधि को लागू करने की घोषणा की है। इस दौरान काले धन की घोषणा करने वाले को 30 फीसदी कर और 15 फीसदी जुर्माना देना होगा। उसके खिलाफ मुकदमा नहीं चलाया जाएगा। अवधि समाप्त होने के बाद जुर्माने को बढ़ाकर 60 फीसदी और कर 30 फीसदी कर दिया जाएगा। इस तहत उसे 45 फीसदी की जगह 90 फीसदी राशि का भुगतान करना होगा। 
सार्वजनिक क्षेत्र के बैंक कर्मचारी संगठनों ने वेतन संबंधी मांगों को लेकर 25 फरवरी से चार दिवसीय राष्ट्रव्यापी हड़ताल की चेतावनी दी है। बैंक यूनियनों के संयुक्त फोरम के संयोजक एमवी मुरली ने बताया कि बैंकों को नवंबर 2012 से 15 फीसदी वेतनवृद्धि के लिए कहा गया है, लेकिन वे 13 फीसदी ही वेतनवृद्धि दे रहे हैं। कर्मचारियों को यह स्वीकार नहीं है, क्योंकि प्रधानमंत्री जनधन योजना की सफलता को लेकर बैंक कर्मियों के योगदान को खुद प्रधानमंत्री भी स्वीकार कर चुके हैं। बैंक कर्मचारियों के राष्ट्रीय संघ के महासचिव अश्वनी राणा ने कहा कि बैंक कर्मचारी संगठनों ने चार दिवसीय हड़ताल का फैसला सर्वसम्मति से किया है।
भारत की सबसे बड़ी आईटी कंपनी टाटा कंसल्टेंसी सर्विसेस (टीसीएस) ने अपने कर्मचारियों को 2628 करोड़ रुपए का बोनस देने की घोषणा की है। टीसीएस ने कहा है कि जो भी कर्मचारी कंपनी में कम से कम एक साल से काम कर रहा है उसे बोनस दिया जाएगा। आपको बता दें कि टीसीएस में करीब 3,19,000 कर्मचारी काम कर रहे हैं। टीसीएस 2004 में शेयर मार्केट में लिस्ट हुई थी। आज के समय में मार्केट कैपिटलाइजेशन के हिसाब से यह कंपनी बहुत ही बड़ी कंपनी है।
जीएसटी लागू होने पर काफी छोटे स्तर के उद्यमियों व कारोबारियों को आरंभ के वर्षों में इसका लाभ नहीं मिलेगा। उल्टा इसके लागू होने पर उनके कारोबार की लागत बढ़ जाएगी।  फेडरेशन ऑफ इंडियन स्मॉल मीडियम एंटरप्राइजेज (फिस्मे) के महासचिव, अनिल भारद्वाज के मुताबिक जीएसटी सैद्धांतिक रूप से काफी फायदेमंद है क्योंकि इससे कर चोरी की संभावना कम हो जाएगी और ईमानदारी से काम करने वाले कारोबारियों को आगे बढ़ने का मौका मिलेगा। लेकिन छोटे स्तर के उद्यमियों व कारोबारियों को शुरू के कुछ वर्षों में जीएसटी का कोई लाभ नहीं मिल पाएगा क्योंकि वे अपने कारोबार का रिकॉर्ड सही तरीके से नहीं रखते हैं। जीएसटी के प्रावधानों के मुताबिक, वस्तुओं की खरीदारी पर कारोबारी या उद्यमी जो कर देंगे, उसकी वापसी तभी संभव हो सकेगी जब वे खरीदारी के कागजातों को संभाल कर रखेंगे या उन्हें मेनटेन करेंगे। अगर वे ऐसा नहीं करेंगे तो उन्हें लाभ मिलने की जगह उनकी लागत में बढ़ोतरी होगी। भारद्वाज ने बताया कि चाय की दुकान, ब्यूटी पार्लर व इस प्रकार के छोटे-मोटे काम करने वाले कारोबारी अक्सर अपनी खरीदारी से जुड़े कागजात संभाल कर नहीं रखते हैं और इनमें से कम ही लोग टैक्स रिटर्न भरते हैं। बिना टैक्स रिटर्न भरे उन्हें दिए गए टैक्स का भुगतान नहीं हो पाएगा।  कारोबारियों के मुताबिक, छोटे कारोबारी कम पढ़े लिखे होते हैं और दस्तावेजी काम से वे खुद को दूर रखते हैं। उन्हें कारोबार की पूरी समझ होती है, लेकिन टैक्स रिटर्न भरना, रिफंड लेना जैसे काम उन्हें पूरी तरह समझ में नहीं आते हैं। विशेषज्ञों के मुताबिक, जहां तक जीएसटी के लागू होने का सवाल है तो अभी इसमें काफी समय लगेगा क्योंकि इसे अभी कई प्रकार के चरणों से गुजरना है।
संकटग्रस्त किंग ऑफ गुड टाइम्स विजय माल्या ने बैंकों का कर्ज न चुका पाने के कारण चल रहे केस पर कहा कि मुझे भगोड़े के तौर चित्रित किया जा रहा है। इस गलत प्रचार के चलते मैं हर बैंक एनपीए का पोस्टर ब्वाय बन गया हूं। उन्होंने कहा कि मैं न ही डिफॉल्टर और न ही भगोड़ा हूं। गौरतलब है कि किंगफिशर ने फाइनेंशियल अभाव के चलते अपना ऑपरेशन 2012 में बंद किया था। उस वक्त एयरलाइन के ऊपर करीब दो बिलियन रुपए की देनदारी थी। इसके बाद कोर्ट केस में सुनवाई के दौरान विलफुल डिफॉल्टर के तौर पर घोषित हो गए। गौरतलब है कि माल्या उस वक्त फिर से चर्चा में आए जब उन्होंने यूनाइटेड स्‍पिरिट्स के चेयरमैन पद से रिटायरमेंट घोषणा कर दी। इसके एवज में डिआजियो ने उन्हें 515 करोड़ के पैकेज देने की घोषणा की। इसके बाद किंगफिशर को कर्ज देने वालों के कान खड़े हो गए हैं और उन्होंने डीआरटी में अपील की है कि इस पेमेंट को रुकवा दिया जाए और इससे पहले बैंकों का कर्ज निपटारा किया जाए। इससे पूर्व की देश के सबसे बड़े बैंक एसबीआई ने कर्नाटक उच्च न्‍यायालय में अपील कर माल्या को गिरफ्तार करने और उनके पासपोर्ट को जब्त करने की गुहार लगायी है। उल्लेखनीय है कि किंगफिशर के बंद होने के बाद 2013 के बाद बैंकों ने गिरवी रखे शेयर बेचकर 1244 करोड़ ले लिए हैं और करीब 600 करोड़ कर्नाटक हाईकोर्ट के पास जमा हैं। इसके साथ ही 2014 के बाद से यूनाइटेड ब्रेवरीज होल्‍डींग्स के 650 करोड़ बैंक के पास हैं। यूनाइटेड ब्रेवरीज ने ये रकम अपनी हिस्सेदारी डिआजियो को बेचकर जुटायी थी। पूरे मामले पर माल्‍या का कहना है कि वह बैंकों के साथ सेटलमेंट करने का प्रयास कर रहे हैं। उन्होंने कहा कि बैंकों के 11 लाख करोड़ एनपीए ‌हैं इनमें कर्ज लेने वालों में किंगफिशर से कहीं बड़े लेनदार शामिल हैं लेकिन उन्हें विलफुल डिफॉल्टर घोषित नहीं किया गया।
आयकर विभाग ने दूरसंचार क्षेत्र की ब्रिटिश कंपनी वोडाफोन को 14,200 करोड़ रुपये का कर चुकाने के लिए फिर से नोटिस भेजा है। इसके साथ ही कंपनी को आगाह किया गया है कि इसका भुगतान नहीं करने की स्थिति में उसकी संपत्ति जब्त कर ली जाएगी। वोडाफोन ने आयकर विभाग के कदम पर सवाल उठाते हुए है कि यह प्रधानमंत्री नरेंद्र मोदी के कर अनुकूल माहौल उपलब्ध कराने के वादे से तालमेल नहीं रखता। आयकर विभाग ने बीते 4 फरवरी को वोडाफोन को नोटिस भेजकर 14200 करोड़ रुपये के कर का भुगतान करने को कहा है। यह नोटिस वर्ष 2007 में कंपनी द्वारा 11 अरब डॉलर में हचिसन के भारतीय कारोबार के अधिग्रहण के मामले में भेजा गया है।
अनिल अंबानी की अगुवाई वाली  रिलायंस कम्‍युनिकेशन्स और मैक्‍सिस ग्रुप की एयरसेल के बीच मर्जर हो गया है। आरकॉम के बोर्ड ने इस मर्जर को मंजूरी दे दी है। इस मर्जर के बाद आरकॉम देश की तीसरी सबसे बड़ी मोबाइल ऑपरेटर बन गयी है। जानकार इस मर्जर को रिलायंस जियो के बाजार में आने के बाद ग्राहकों के जियो के साथ जाने को लेकर मचे कौतुहल के नतीजे के तौर पर देख रहे हैं। गौरतलब है कि रिलायंस जियो अनिल के बड़े भाई मुकेश अंबानी की कंपनी है।
उम्मीद के मुताबिक ही अमेरिकी फेडरल रिजर्व ने ब्याज दरों में 0. 25 फीसदी की बढ़ोत्तरी करने का फैसला कर लिया है। इस इजाफे के बाद ब्याज दर 0.25 से 0. 50 फीसदी के बीच आ जाएंगे। अमेरिका में केंद्रीय बैंक की ब्याज दर अभी तक शून्य के नजदीक यानी करीब चौथाई फीसदी ही थीं। अमेरिका के सेंट्रल बैंक ने अगले साल के आर्थिक विकास दर के अनुमानों में भी संशोधन किया है, 2.3 फीसदी से बढ़ाकर इसे 2. 4 फीसदी कर दिया गया है। इसके जरिये बैंक ने ये जताने की कोशिश की है कि ब्याज दरों के बढ़ने से विकास को नुकसान नहीं पहुंचेगा।
अमेरिका में एक स्टार्टअप के फाउंडर और सीईओ ने अपने कर्मचारियों की सैलरी बढ़ाने के लिए अपनी खुद की सैलरी में 90 फीसदी की कटौती कर दी है। इस स्टार्टअप का नाम है ग्रेविटी पेमेंट्स। इसके फाउंडर और सीईओ का नाम है डैन प्राइस। प्राइस की तरफ से की गई इस घोषणा का वीडियो यूट्यूब पर भी है, जो अब खबरों में छा रहा है। इस कंपनी के मालिक भी प्राइस ही हैं। प्राइस ने यह कदम इसलिए उठाया है, क्योंकि वह चाहते हैं कि आने वाले तीन सालों में सभी कर्मचारियों की सैलरी कम से कम 70 हजार डॉलर (करीब 42 लाख रुपए) सालाना हो सके।
राजस्व सचिव हसमुख अधिया ने शनिवार को कर्मचारी भविष्य निधि (ईपीएफ) से निकासी पर कर के प्रस्ताव का समर्थन करते हुए कहा कि इसका उद्देश्य सिर्फ पेंशन योजनाओं में निवेश को प्रोत्साहित करना था लेकिन बजट भाषण की गलत शब्दावली से उलझन हो गई। उन्होंने कहा कि यह सब कुछ कदम की कुतर्कता के कारण नहीं बल्कि संवादहीनता के कारण हुई है। बजट में हम भाषण को छोटा रखने के लिए शब्दों की संख्या कम रखते हैं। अगर यह डेढ़ घंटे से अधिक का होता है तो उबाऊ हो जाता है। शब्दों की संख्या कम करने के दौरान जब हम इस पैराग्राफ तक पहुंचे तो इसमें शब्दों की कुछ कटौती की और इस प्रकार यह समस्या उत्पन्न हुई। उन्होंने कहा कि अगर हमने इस पैराग्राफ की शब्दावली दूसरे तरीके से की होती तो इतनी उलझन नहीं होती।
इस साल भारत की आर्थिक विकास दर उम्मीद से अधिक रहने की संभावना है। इस आर्थिक विकास दर के साथ ही भारत 2015 में चीन से भी आगे निकल जाएगा। इतना ही नहीं, 2016 में भारत चीन से और अधिक आगे निकल जाएगा। इस बात की भविष्यवाणी इंटरनेशनल मॉनिटरी फंड (आईएमएफ) और वर्ल्ड बैंक ने की है। दोनों का ही मानना है कि इस साल भारत की आर्थिक विकास दर 7.5 फीसदी तक पहुंच सकती है, जो पिछले साल 7.2 प्रतिशत थी। वहीं दूसरी ओर, 2016 के लिए आईएमएफ और वर्ल्ड बैंक के आंकड़े अलग-अलग हैं। आईएमएफ के अनुसार 2016 में भारत की आर्थिक विकास दर 7.5 प्रतिशत रह सकती है, जबकि वर्ल्ड बैंक का मानना है कि भारत की आर्थिक विकास दर 2016 में 7.9 प्रतिशत हो जाएगी।
पिछले सप्ताह की भारी गिरावट से उबरते हुए सोमवार को देश के प्रमुख शेयर बाजारों में जबरदस्त तेजी देखी गई। एक ओर बीएसई का सूचकांक सेंसेक्स 568 अंकों की तेजी के साथ 23,554.12 पर पहुंच गया। वहीं एनएसई का निफ्टी भी 182 अंक चढ़कर 7162.95 अंक पर बंद हुआ। इससे पहले 15 जनवरी 2015 को सेंसेक्स में 728.73 अंकों की तेजी देखी गई थी, जबकि रिजर्व बैंक ने आश्चर्यजनक तरीके से नीतिगत ब्याज दरों में चौथाई फीसदी की कटौती की थी। सोमवर को सुबह सेंसेक्स 23,223.43 अंक पर खुला और शुरुआती कारोबार में ही 400 अंकों से अधिक की तेजी के साथ 23,000 के स्तर पर पहुंच गया। इसके कुछ ही समय बाद सेंसेक्स में 500 अंकों की तेजी देखी गई। कारोबार की समाप्ति पर सेंसेक्स 2.47 फीसदी चढ़कर 23554.12 अंक पर बंद हुआ। निफ्टी भी कारोबार के दौरान 7,182 के पार चला गया पर कारोबार की समाप्ति पर 2.47 फीसदी चढ़कर 7,162.95 अंक पर बंद हुआ। अन्य एशियाई बाजारों में भी तेजी के रुझान दिखे।
सोने के आयात में गिरावट का सिलसिला जारी है। इस साल अप्रैल महीने में सोने के आयात में पिछले साल की समान अवधि के मुकाबले 67.3 फीसदी की गिरावट दर्ज की गई। माना जा रहा है कि अप्रैल महीने में ज्वेलरी निर्माताओं की हड़ताल की वजह से अप्रैल में सोने के आयात में कमी रही। इस अवधि में मात्र 19.6 टन सोने का आयात किया गया। इस साल मार्च में भी सोने के आयात में 40 फीसदी से अधिक की गिरावट दर्ज की गई। एमएमटीसी पैंप के मुताबिक पिछले साल अप्रैल में 60 टन सोने का आयात किया गया था। अप्रैल महीने में होने वाले कुल आयात में सर्राफा शिपमेंट 13.14 टन की रही जबकि पिछले साल की समान अवधि में सर्राफा की शिपमेंट 54 टन की थी। एमएमटीसी के अधिकारियों के मुताबिक अप्रैल महीने में ज्वेलर निर्माताओं की हड़ताल की वजह से देश में सोने की मांग कमजोर रही। ऐसे में जनवरी व फरवरी में सोने का जो आयात किया गया था, उसी से ज्वेलरी निर्माता काम चला रहे थे। ज्वेलरी निर्माण पर एक फीसदी उत्पाद शुल्क लगाने के विरोध में ज्वेलरी निर्माता 42 दिनों की हड़ताल पर थे। एक अनुमान के मुताबिक वित्त वर्ष 2015-16 में देश में 750 टन सोने का आयात किया गया। वित्त वर्ष 2014-15 में 971 टन सोने के आयात किया गया। इनमें उन आयात को शामिल नहीं किया गया है जो निर्यात के उद्देश्य से किए गए। भारत सोने का सबसे बड़ा आयातक देश है जहां सालाना 800-900 टन सोने का आयात किया जाता है। वहीं सोने के दाम बुधवार को गिरावट के साथ 30,100 रुपये प्रति 10 ग्राम रहे। सोने के भाव में प्रति 10 ग्राम 150 रुपये की गिरावट दर्ज की गई। वहीं चांदी के भाव में लगातार तीसरे दिन गिरावट दर्ज की गई। चांदी के दाम 550 रुपये प्रति किलोग्राम की गिरावट के साथ बुधवार को 41,050 रुपये प्रति किलोग्राम के स्तर पर आ गई।
सितंबर 2013 में जब भारत सरकार डॉलर के मुकाबले रुपये की कीमत लगातार गिरने से जूझ रही थी, तब 10 साल की एक स्कूली छात्रा ने अर्थव्यवस्था को बेहतर करने के इरादे से रिजर्व बैंक को 20 डॉलर (करीब 1,171 रुपये) देने का प्रस्ताव रखा था। रघुराम राजन ने चार सितंबर, 2013 को आरबीआई के गवर्नर के रूप में पदभार संभाला था और अगले ही दिन लैला इंदिरा अल्वा ने उन्हें पत्र लिखा था। लैला ने लिखा, "मैंने समाचारों में पढ़ा है कि हमारी अर्थव्यवस्था संकट के दौर से गुजर रही है। मैंने यह भी सुना है कि रुपया डॉलर के मुकाबले गिर रहा है।" दिल्ली से लगते, गुड़गांव, में रहने वाली लैला, ज्यादातर 10 साल की लड़कियों की तरह, अर्थव्यवस्था की चिंता करने में समय नहीं गुजारती। वह अपने दोस्तों के साथ खेलना, पढ़ना, गाना, गिटार बजाना, तैरना, दौड़ना पसंद करती है। लेकिन पिछली गर्मियों में अर्थव्यवस्था की खराब हालत हर रोज सुर्खियां बन रही थीं। निर्माण क्षेत्र में मंदी आ गई थी, रुपया डॉलर के मुकाबले लगातार गिर रहा था और भारत का चालू व्यापार का घाटा रोज-ब-रोज बढ़ता जा रहा था। चूंकि उनके अभिभावक रोज कई अखबार लेते थे, लैला ने उन खबरों को देखा और चेत गई।
केंद्र सरकार भविष्य निधि से पैसे निकालने पर कर लगाने संबंधी विवादित प्रस्ताव से कुछ वर्ग के कर्मचारियों को छूट देने के लिए अधिसूचना जारी करेगी। वित्त मंत्रालय के एक अधिकारी ने बताया कि वित्त विधेयक 2016 में छूट दिए जाने वाले कर्मचारियों के एक वर्ग को जोड़ा गया है। सरकार अलग रखे गए कर्मचारियों के वर्ग को अधिसूचित करेगी, जिससे कि उन पर नई व्यवस्था प्रभावी न हो। गौरतलब है कि 2016-17 के आम बजट में वित्त मंत्री अरुण जेटली ने इस साल एक अप्रैल से पीएफ में जमा राशि की निकासी पर कुल के 60 फीसदी हिस्से पर कर लगाने का प्रस्ताव किया है।  अलग रखे गए कर्मचारियों में 15 हजार रुपये के मासिक वेतन वाले प्राथमिक तौर पर शामिल होंगे। वैसे कर्मचारी संघों और राजनीतिक दलों के विरोध को देखते हुए जेटली ने इस प्रस्ताव को वापस लेने की इच्छा जता दी है।   ईपीएफओ के 3.7 करोड़ अंशधारक हैं, जिसमें से करीब तीन करोड़ अंशधारक ऐसे हैं जिनकी आय 15 हजार रुपये से कम है। बजट प्रस्ताव के पीछे तर्क की व्याख्या करते हुए आर्थिक मामलों के सचिव शक्तिकांत दास ने कहा कि ईपीएफ को सभी तीनों चरणों- जमा, ब्याज और निकासी पर कर छूट प्राप्त है। इसे मूल रूप से 15 हजार रुपये से कम आय वाले कर्मचारियों के लिए बनाया गया था। 
देश में रक्षा उद्योग के क्षेत्र में अनिल अंबानी की अगुवाई वाले रिलायंस समूह और राफेल विमान बनाने वाली कंपनी दसो एविएशन के बीच बड़ा करार हुआ है। दोनों ने संयुक्त उद्यम लगाने की घोषणा की है। यह घोषणा संयुक्त उद्यम कंपनी आरदसो एविएशन के चेयरमैन और सीईओ एरिक टैपियर और अनिल रिलायंस समूह के चेयरमैन अनिल धीरुभाई अंबानी ने की। यह संयुक्त उद्यम लड़ाकू जेट सौदे के तहत 22,000 करोड़ रुपये के ऑफसेट्स कॉन्ट्रैक्ट को पूरा करने में अहम भूमिका निभाएगा। भारत और फ्रांस के 23 सितंबर को 36 राफेल लड़ाकू जेट के लिए समझौते पर हस्ताक्षर करने के बाद संयुक्त उद्यम दसो रिलायंस एयरोस्पेस गठित किए जाने की घोषणा हुई है। लड़ाकू विमान का यह सौदा 7.87 अरब यूरो (करीब 59,000 करोड़ रुपये) का है। ऑफसेट्स कॉन्ट्रैक्ट के तहत संबंधित कंपनी को सौदे की राशि का एक निश्चित प्रतिशत लगाना पड़ता है। समझौते में 50 प्रतिशत ऑफसेट बाध्यता है जो देश में अब तक का सबसे बड़ा ऑफसेट अनुबंध है। ऑफसेट समझौते का मुख्य बिंदु यह है कि 74 प्रतिशत भारत से आयात किया जाएगा। इसका मतलब है कि करीब 22,000 करोड़ रुपये का सीधा कारोबार होगा। इसमें टेक्नोलॉजी पार्टनरशिप की भी बात है जिस पर रक्षा अनुसंधान एवं विकास संगठन (डीआरडीओ) के साथ चर्चा हो रही है। राफेल सौदे में अन्य कंपनियां भी हैं जिनमें फ्रांस की एमबीडीए तथा थेल्स शामिल हैं। इनके अलावा सैफरॉन भी ऑफसेट बाध्यता का हिस्सा है। दोनों कंपनियों के संयुक्त बयान के अनुसार इन ऑफसेट बाध्यताओं के लागू करने में संयुक्त उद्यम दसो रिलायंस एयरोस्पेस प्रमुख कंपनी होगी।
शादियों के सीजन में आभूषणों की मांग बढ़ने से सोने ने 400 रुपये प्रति 10 ग्राम की छलांग लगाई है। तो वैश्विक स्तर पर मांग बढ़ने से चांदी 2,400 रुपये प्रति किलोग्राम उछली। सोना (99.9) 400 रुपये बढ़कर 29,900 रुपये प्रति 10 ग्राम हो गया। वहीं सोना (99.5) भी 400 रुपये बढ़कर 29,750 रुपये प्रति 10 ग्राम हो गया। सोने का आठग्रामी सिक्का 100 रुपये बढ़कर 23,200 रुपये के स्तर पर रहा। वैश्विक स्तर पर सोना 1.03 फीसदी बढ़कर 1,257.10 डॉलर प्रति औंस हो गया और चांदी 2.72 फीसदी बढ़कर 17.40 डॉलर प्रति औंस हो गई। सराफा में तेजी को लेकर विश्लेषक एनएस रामास्वामी का मानना है कि सोने-चांदी की तेजी अगले 8-9 माह जारी रहने की उम्मीद है। उधर, एक अन्य विश्लेषक नवीन माथुर का मानना है कि इनमें लंबे समय की कोई तेजी के आसार नहीं है। वर्तमान तेजी का कारण वह डॉलर के मुकाबले रुपये की कमजोरी को बताते हैं। 
बैंकों ने ग्राहकों को सस्ता कर्ज मुहैया कराने की दिशा में कदम उठाना शुरू कर दिया है। इसके तहत निजी क्षेत्र के एचडीएफसी ने शुक्रवार को अपनी होम लोन की दर में 0.2 फीसदी कटौती कर इसे 9.9 फीसदी कर दिया है। इस फैसले से एचडीएफसी से होम लोन लेने वाले ग्राहकों की ईएमआई में कमी आएगी। नई दरें नए और पुराने सभी ग्राहकों पर लागू होंगी। एचडीएफसी लिमिटेड की ओर से जारी बयान में कहा गया है कि 13 अप्रैल से होम लोन की दर 20 आधार अंक घटाने का फैसला किया गया है। एचडीएफसी ने कहा कि इसके खुदरा कर्ज की दर में कमी का फायदा अप्रवासी भारतीयों सहित सभी ग्राहकों को मिलेगा।
भारतीय जीवन बीमा निगम (एलआईसी) के एक लाख से अधिक कर्मचारियों के लिए अच्छी खबर है। देश की सबसे बड़ी जीवन बीमा कंपनी के प्रबंधन और कर्मचारियों का प्रतिनिधित्व करने वाले यूनियनों के बीच वेतन में 15 फीसदी की बढ़ोतरी पर सहमति बनी है। बढ़ा हुआ वेतन अगस्त 2012 से प्रभावी होगा। एलआईसी कर्मचारियों का नये वेतन पैकेज में मूल वेतन में बढ़ोतरी की सीमा नहीं होगी जैसा कि बैंक कर्मचारियों के मामले में होता है। बैंक कर्मचारियों के मूल वेतन में साल में एक बार सिर्फ दो फीसदी की बढ़ोतरी की जा सकती है।
कथित तौर पर चार भारतीय और उनके परिवारों द्वारा कर चोरी किए जाने के मामले में भारतीय टैक्स अधिकारियों ने ‘पर्याप्त सबूत’ के साथ वैश्विक बैंक एचएसबीसी को नोटिस भेजा है। साथ ही बैंक की स्विस और दुबई इकाई के खिलाफ कानूनी कार्रवाई की चेतावनी दी है। ब्रिटेन के एचएसबीसी ने सोमवार को खुलासा किया कि जेनेवा स्थित शाखा के जरिए कर चोरी और मनी लॉन्ड्रिंग के मामले में विभिन्न देशों के कर अधिकारी जांच कर रहे हैं और बैंक उनका सहयोग कर रहा है। बैंक ने सतर्क किया है कि इन जांचों का बड़ा आर्थिक असर हो सकता है।
चीन के शेयर बाजार में मचे हड़कंप से घरेलू शेयर बाजार भी दहल गया। साल के पहले हफ्ते में ही बृहस्पतिवार को 554.50 अंक का तगड़ा झटका खा कर बॉम्बे स्टॉक एक्सचेंज (बीएसई) का सेंसेक्स 25,000 अंक के मनोवैज्ञानिक स्तर नीचे आकर 24,851.83 अंक पर बंद हुआ। सेंसेक्स का यह 19 माह का सबसे निचला स्तर है। सेंसेक्स पिछले चार सत्रों में लगातार गिरावट के चलते 1,309.07 अंक गंवा चुका है। नेशनल स्टॉक एक्सचेंज (एनएसई) निफ्टी भी 172.70 अंक का नुकसान उठाकर 7,600 अंक के मनोवैज्ञानिक स्तर से नीचे आ गिरा। निफ्टी 7,568.30 अंक पर बंद हुआ। विश्लेषकों के मुताबिक घरेलू शेयर बाजार में गिरावट का प्रमुख कारण आर्थिक मंदी से जूझ रहे चीन में मुद्रा के अवमूल्यन के बाद वहां के शेयर बाजार में भी भूचाल आना रहा। इससे भारत सहित दुनिया भर के बाजारों में निवेशकों की धारणा पर बुरा असर पड़ा है।
एडीएजी ग्रुप की रिलायंस कैपिटल के चेयरमैन अनिल अंबानी ने मंगलवार को अपने बेटे अनमोल को कंपनी का नया डायरेक्टर नियुक्त किया। अनिल अंबानी ने इस अवसर पर अपने बेटे को 'भाग्यशाली' बताते हुए कहा कि जब से वो कंपनी से जुड़े हैं उसके स्टॉक में 40 प्रतिशत की बढ़ोतरी हुई है। ये 'अनमोल प्रभाव' है जो आगे भी जारी रहेगा। कंपनी के शेयर धारकों की सालाना आम बैठक में बोलते हुए अनिल ने कहा, 'अनमोल युवा वर्ग के अंग हैं और रिलायंस कैपिटल के भावी ग्राहकों, शेयरधारकों, कर्मचारियों और दूसरे जुड़े हुए लोगों को समझ सकेंगे।' अनिल ने भारत की आधी आबादी के 30 साल से कम के होने का जिक्र करते हुए बताया कि रिलायंस कैपिटल में कर्मचारियों की औसत आयु 34 वर्ष है। गौरतलब है कि 24 वर्षीय अनमोल को रिलायंस कैपिटल का एग्जिक्यूटिव डायरेक्टर बनाया गया है। ब्रिटेन के बिजनेस स्कूल से पढ़ाई कर चुके अनमोल दो वर्षों के प्रशिक्षण के बाद करीब एक महीने पहले 23 अगस्त को रिलायंस कैपिटल बोर्ड में एडिशनल डायरेक्टर के तौर पर जुड़े थे। पिता अनिल के बाद अनमोल परिवार के दूसरे सदस्य हैं जो रिलायंस कैपिटल के बोर्ड से जुड़े हैं। 
प्रस्तावित गोल्ड डिपॉजिट स्कीम को बड़े बदलाव लाने वाला बताते हुए भारतीय स्टेट बैंक इकॉनॉमिक रिसर्च डिपार्टमेंट ने कहा है कि इससे कम से कम 1 लाख करोड़ रुपये कीमत का सोना आकर्षित करने में मदद मिलेगी। डिपार्टमेंट की ओर से जारी किए गए एक नोट में कहा है कि प्रस्तावित गोल्ड डिपॉजिट स्कीम एक बड़ा सकारात्मक कदम होगा और एक अनुमान के मुताबिक इस स्कीम के जरिए जमा किए जाने वाले गोल्ड डिपॉजिट की कीमत कम से कम 1 लाख करोड़ रुपये होनी चाहिए। नोट के मुताबिक नई स्कीम से गोल्ड जमा कराने वालों को ब्याज अर्जित करने और ज्वेलर्स को अपने मेटल अकाउंट पर लोन लेने में मदद मिलेगी। अपने बजट भाषण में वित्त मंत्री ने गोल्ड मोनेटाइजेशन स्कीम, गोल्ड बांड और भारतीय सोने का सिक्का तैयार करने की घोषणा की है। इस सोने के सिक्क में अशोक चक्र होगा।
ग्लोबल स्तर पर बैंकिंग सेवाए मुहैया कराने वाले एचएसबीसी बैंक ने भारत में अपना निजी बैंकिंग कारोबार बंद करने की घोषणा की है। एचएचबीसी भारत में वेल्थ मैनजमेंट सेवाओं की पेशकश कर रही है। बैंक के प्रवक्ता ने कहा कि यहां हमारे निजी बैंकिंग परिचालन की रणनीतिक समीक्षा के बाद हमने इस कारोबार को बंद करने का फैसला किया है। अधिकारियों का कहना है कि शांतनु अंबेडकर की अगुवाई वाले डिवीजन में 70 कर्मचारी काम कर रहे हैं। अब इसे रिटेल बैंक में समायोजित किया जाएगा। प्रवक्ता ने कहा कि कारोबार मार्च 2016 तक बंद किया जाएगा और चुनिंदा ग्राहकों को एचएसबीसी प्रीमियर प्लेटफार्म पर शिफ्ट होने का विकल्प दिया जाएगा। एचएसबीसी प्रीमियर एचएसबीसी का ग्लोबल रिटेल बैंकिंग एंड वेल्थ मैनेजमेंट प्लेटफार्म है। उनका कहना है कि इस कदम से बैंक का कारोबार सरल होगा और साथ ही सतत विकास के लक्ष्य को पाने में भी आसानी होगी। हालांकि बैंक ने इस बात की जानकारी नहीं दी है कि वह भारत में अपना कारोबार क्यों समेट रहा है।
शनिवार को एक वरिष्ठ कर अधिकारी ने बताया कि कृषि कल्याण और इंफ्रास्ट्रक्चर अधिभार जैसे अतिरिक्त शुल्क को सरकार वस्तु एवं सेवा कर (जीएसटी) लागू होने के एक साल के भीतर इसमें शामिल करेगी। सेंट्रल बोर्ड ऑफ एक्साइज एंड कस्टम्स के सदस्य (बजट) राम तीरथ ने बताया कि अधिभार विशेष उद्देश्य के साथ लगाए जाते हैं। सरकार राजस्व चाहती है। एक बार जब जीएसटी लागू हो जाता है तो ये सारे टैक्स उसमें सम्मिलित हो जाएंगे। उन्होंने उम्मीद जताई कि जीएसटी अप्रैल 2017 से लागू हो जाएगा।
कर्मचारी भविष्य निधि संगठन (ईपीएफओ) वर्ष 2015-16 के लिए भविष्य निधि पर नौ फीसदी ब्याज की घोषणा कर सकता है। 16 फरवरी को संगठन के ट्रस्टियों की बैठक में इस बारे में फैसला लिया जा सकता है। पिछले दो वित्त वर्ष से ब्याज की दर 8.75 फीसदी है। ईपीएफओ की ओर से जारी एक सर्कुलर में कहा कि केंद्रीय ट्रस्टी बोर्ड की 211वीं बैठक 16 फरवरी को चेन्नई में प्रस्तावित है। इस बैठक में ट्रस्टियों के समक्ष ब्याज दर का मुद्दा रखा जाएगा।
सोमवार को बॉम्बे स्टॉक एक्सचेंज के शेयरों में भारी गिरावट दर्ज की गई। इसके चलते सेंसेक्स 14 माह के अपने न्यूनतम स्तर पर पहुंच गया है। सोमवार को सेंसेक्स 25,000 अंक से नीचे आ गया। सोमवार को बाजार बंद होते समय सेंसेक्स 329.32 अंक गिरकर 24,872.58 के स्तर पर पहुंच गया। 14 माह बाद पहली बार सेंसेक्स 25,000 अंक से नीचे के स्तर पर आया है। वहीं नेशनल स्टॉक एक्सचेंज निफ्टी में 96 अंकों की गिरावट दर्ज की गई है। निफ्टी में 96.25 अंकों की गिरावट दर्ज की गई। पूरे दिन भर हुए कारोबार में 1.26 फीसदी की कमी आई है।
एक कार कंपनी के धोखेबाजी के कारण दुनिया के कई शेयर बाजारों में गिरावट देखी गई, इससे भारतीय बाजार भी अछूते नहीं रहे। देश के प्रमुख शेयर बाजार 541 अंकों की गिरावट के साथ बंद हुए। बीएसई का सूचकांक सेंसेक्स 541 अंक गिरकर 25,652 के स्तर पर बंद हुआ है जबकि नेशनल स्टॉक एक्सचेंज का सूचकांक निफ्टी 165 अंक गिरकर 7,812 के स्तर पर बंद हुआ। कारोबार की शुरुआत में सेंसेक्स 133 अंक की बढ़त के साथ खुला था। यानी फिर दिन भर के कारोबार के दौरान सेंसेक्स अपने उच्चतम स्तर से 700 से ज्यादा अंक टूटा।
रिलायंस इंडस्ट्रीज के चेयरमैन मुकेश अंबानी ने टेलिकॉम कंपनियों को चेताते कहा कि ज्यादा दिनों तक लाइसेंस की शर्तों से खिलवाड़ नहीं किया जा सकता है। गौरतलब है कि हाल ही में हुई रिलायंस की एजीएम में मुकेश ने टेलिकॉम कंपनियों पर निशाना साधते हुए कहा था कि एक हफ्ते में जियो के ग्राहकों ने पांच करोड़ कॉल फेलियर का सामना करना पड़ा। टाइम्स ऑफ इंडिया से बातचीत में मुकेश ने कहा कि कॉल फेलियर की समस्या कुछ हफ्तों में सुलझा ली जाएगी। ज्यादा दिनों तक लाइसेंस के नियमों से खिलवाड़ नहीं किया जा सकता है। उन्होंने कहा, 'आप रसूखदार होते हुए ट्रेफिक लाइट को फांद जाते हैं,लेकिन बिना कार्रवाई किए आपके रसूख को देखते हुए एक या दो बार ही छोड़ा जा सकता है'। हमारा मानना है कि इंटरकनेक्ट की परेशानी कुछ ही हफ्तों की है। लाइसेंस के नियमों के अनुसार आपको इंटरकनेक्ट देना ही होगा चाहे कितना ही ट्रेफिक क्यों न हो'। उन्होंने रिलायंस जियो को दुनिया का सबसे बड़ा स्टार्टअप करार देते हुए कहा कि कोई स्टार्टअप बिना एक डॉलर की कमाई के बिना 1.5 लाख करोड़ निवेश नहीं करता है। जियो के मुनाफा कमाने के सवाल पर अंबानी ने निवेशकों का डर दूर करते हुए कहा कि 1.5 लाख करोड़ रुपये के निवेश, जियो के फ्री वाइॅस कॉल्स और बेहद सस्ती दरों पर डेटा ऑफर के बावजूद टेलिकॉम यूनिट में लगाई गई पूंजी '18-19 पर्सेंट का दमदार रिटर्न' देगी। मुकेश ने कहा, 'मैं आपको विश्वास दिला सकता हूं कि हमें नुकसान नहीं होगा। हम भले ही बहुत मोटा मुनाफा न बना सकें, लेकिन अपनी पूंजी पर हमें 18-19 पर्सेंट रिटर्न मिलने की उम्मीद है।' 
इंडिगो के नाम से सस्ते किराये वाले एयरलाइंस चलाने वाली कंपनी इंटरग्लोब एविएशन लिमिटेड का प्रारंभिक सार्वजनिक निर्गम 'आईपीओ' आगामी 27 अक्टूबर को खुल रहा है। कंपनी ने 10 रुपये के एक शेयर का मूल्य दायरा 700 से 765 रुपये तय किया है। इंडिगो के अध्यक्ष एवं पूर्णाकलिक निदेशक आदित्य घोष ने बुधवार को बताया कि आईपीओ मंगलवार, 27 अक्टूबर 2015 को बाजार में आएगा और 29 अक्टूबर को बंद हो जाएगा। कंपनी के 10 रुपये मूल्य के एक शेयर का मूल्य दायरा 700 से 765 रुपये के बीच तय किया है। कंपनी के आईपीओ में निवेश करने वालों को कम से कम 15 शेयर के लिए बोली लगानी होगी। इससे ज्यादा शेयरों के लिए बोली लगाने वालों को 15 शेयरों के गुणांक में ही बोली लगानी होगी।
अंतरराष्ट्रीय मुद्रा कोष (आईएमएफ) की प्रमुख क्रिस्टीन लैगार्ड ने कहा है कि वैश्विक अर्थव्यवस्था के कुछ चमकते हुए केंद्रों में भारत शामिल है। जी-20 देशों के वित्त मंत्रियों और केंद्रीय बैंकों के प्रमुखों के साथ शुक्रवार को हुई बैठक के बाद उन्होंने यह टिप्पणी की। बैठक में उन्होंने चीन की अर्थव्यवस्था में मंदी और उसकी मौद्रिक नीतियों पर चर्चा की, जिसके कारण पिछले दिनों दुनिया के बाजारों में संशय गहरा गया था। लैगार्ड ने कहा कि विकसित दुनिया में अधिकतर जगहों पर समस्या है, वहीं चीन की उभरती अर्थव्यवस्था में गड़बड़ी पैदा हो गई। हालांकि यह इतनी बड़ी गड़बड़ी नहीं जितनी दुनिया के शेयर बाजार दिखा रहे हैं।
कर्मचारी भविष्य निधि संगठन (ईपीएफओ) इस साल अगस्त से अपने खाताधारकों को पीएफ का पैसा ऑनलाइन निकालने की सुविधा प्रदान कर सकता है। इस कदम से कागजी कार्रवाई कम करनी पड़ेगी और खाताधारकों को मिलने वाली सेवा भी बेहतर होगी। इस सुविधा में पीएफ निकासी के दावे को निपटाने में कुछ घंटे लगेंगे। ईपीएफओ के एक वरिष्ठ अधिकारी ने कहा कि अगस्त तक इस सुविधा को शुरू किए जाने की संभावना है। संगठन ने पहले ही अपने रिकार्ड्स और प्रक्रियाओं को डिजिटल रूप दे दिया है। इसके लिए ओरेकल ऑपरेटिंग सिस्टम का इस्तेमाल किया गया है।
किसी भी दफ्तर में काम सुचारू रूप से चलाने के लिए नियोक्ता और कर्मचारी के बीच का रिश्ता काफी अहम होता है। आजकल इसी रिश्ते को और मजबूती देते हुए कंपनियों ने फ्लैक्सी ऑफिस टाइमिंग का कांसेप्ट अपना लिया है। इस कांसेप्ट के तहत कर्मचारियों को दफ्तर आने की बाध्यता नहीं रहती है और अपनी सुविधानुसार कर्मचारी आ जा सकते हैं। कुछ कंपनियों ने अब अटेंडेंस के लिए पंच इन और पंच आउट जैसे परंपरागत तरीकों को हटाना शुरू कर दिया है।
मुकेश अंबानी के रिलायंस ‌जियो की लांच तारीख बताने के अगले ही दिन समाचार पत्रों और टीवी चैनलों में छाए पीएम मोदी की तस्वीर के साथ जियो के विज्ञापन से घमासान मचा गया है। विज्ञापन में कहा गया था कि रिलायंस जियो करोड़ों भारतीयों और प्रधानमंत्री नरेंद्र मोदी को समर्पित है। इस विज्ञापन की चर्चा ट्विटर, फेसबुक से लेकर आम लोगों के बीच खूब हो रही है। रिलायंस इंडस्ट्री ने अपने इस विज्ञापन में डिजिटल इंडिया की आड़ में प्रधानमंत्री नरेंद्र मोदी को 'जियो सर्विस' के ब्रांड एंबेसडर के तौर पर पेश किया है। 
कम किराये वाली विमानन सेवा उपलब्ध कराने वाली देश की सबसे बड़ी कंपनी इंडिगो ने घरेलू मार्गों पर छह नई सेवाएं शुरू की हैं। इसके साथ ही अब कंपनी कोलकाता और गुवाहाटी के बीच रोज 4 नॉन स्टाप सेवा देने लगी है। कंपनी के अध्यक्ष आदित्य घोष ने यहां जारी एक विज्ञप्ति में बताया कि गुवाहाटी, मुंबई, कोलकाता और गोवा के बीच नई 6 नई सेवा शुरू करते हुए उन्हें हर्ष हो रहा है। इससे न सिर्फ कारोबारी ग्राहकों को बल्कि पर्यटकों को भी काफी सहूलियत होगी। घरेलू बाजार में 36 फीसदी की बाजार हिस्सेदारी रखने वाली कंपनी इंडिगो अपने समय पालन के लिए जानी जाती है। इसके बेड़े में ए320 श्रेणी के 90 नए विमान हैं और इस समय 37 शहरों में रोज 578 दैनिक उड़ान भरते हैं।
सुब्रत राय सहारा को जेल से निकालने के लिए जरूरी रकम का इंतजाम करने के लिए सहारा समूह ने मंगलवार को सुप्रीम कोर्ट के समक्ष अपनी संपत्तियों की बिक्री का नया प्रस्ताव रखा। सहारा समूह ने फार्मूला-वन में अपनी हिस्सेदारी(42 फीसदी) और अपने चार एयरक्राफ्ट को बेचने की इजाजत मांगी है। साथ ही उन्होंने मुंबई स्थित अपने होटल की बिक्री की भी अनुमति मांगी है। चीफ जस्टिस टीएस ठाकुर की अध्यक्षता वाली तीन सदस्यीय पीठ ने सहारा समूह की याचिका पर सेबी को चार हफ्ते के भीतर जवाब दाखिल करने के लिए कहा है। इससे पहले समूह की ओर से पेश वरिष्ठ वकील ने बताया कि मुंबई के होटल सहारा स्टार, फार्मूला वन में शेयर और चार एयरक्राफ्ट को बेचने को लेकर बातचीत जारी है।
वित्त मंत्री अरुण जेटली बजट दिल तोड़ने वाला पेश करेंगे या मुस्कान देने वाला, यह सवाल सबके जेहन में है। इस जिज्ञासा के बीच मध्य वर्ग और वेतनभोगियों की निगाहें बजट का इंतजार इस उत्सुकता में कर रही हैं कि बजट उन्हें करों में किस प्रकार की राहत देगा। फिलहाल उनके लिए खुशी की बात यह है कि भारतीय रिजर्व बैंक (आरबीआई) के गवर्नर रघुराम राजन आयकर में छूट का दायरा बढ़ाने और निवेश पर मिलने वाली कर छूट को 1.5 लाख रुपये से बढ़ाने के समर्थन में हैं। महंगाई की तगड़ी मार जेब पर पड़ने के बाद लोग बजट से राहत की उम्मीद कर रहे हैं, ताकि उनके हाथ में कुछ और पैसे आ सकें। वित्तमंत्री जेटली भी समय-समय पर कह चुके हैं की वह आम लोगों पर ज्यादा कर लगाए जाने के खिलाफ हैं। वह चाहते हैं कर की दरें कम हों। इससे लोगों के हाथों में खर्च के लिए अधिक पैसे आएंगे। इससे मांग में बढ़ोतरी होगी, जो अर्थव्यवस्था में तेजी लाएगी।
एक जनवरी से 2 लाख रुपये से अधिक की ज्वैलरी खरीदारी पर आपको अपना पैन नंबर देना अनिवार्य होगा। पहले 5 लाख रुपये से अधिक राशि की ज्वैलरी खरीदारी पर पैन कार्ड देना अनिवार्य था। ज्वैलरी विक्रेताओं के मुताबिक  सरकार के इस नए नियम से उनकी बिक्री प्रभावित होगी और सोने की कालाबाजारी बढ़ेगी। संगठित ज्वैलरी क्षेत्र की ज्वैलरी बिक्री में कमी से कामगारों के रोजगार पर भी विपरीत असर पड़ सकता है। ज्वैलरी कारोबारी सरकार के इस नियम से गलत बिलिंग के साथ सरकार के राजस्व नुकसान की भी आशंका जाहिर कर रहे हैं। जेम्स व ज्वैलरी कारोबारियों के मुताबिक देश में ज्वैलरी की 70 फीसदी बिक्री ग्रामीण व छोटे इलाकों में होती है जहां अधिकतर लोगों के पास पैन कार्ड नहीं होते हैं।
माइक्रोब्लॉगिंग साइट ट्विटर जहां एक ओर अपनी खोई स्थिति हासिल करने के लिए जी तोड़ महनत कर रही है, वहीं दूसरी ओर इसके बिकने की अफवाह एक बार फिर चर्चा में है। आरई/कोड की बुधवार की एक रिपोर्ट के मुताबिक, ट्विटर के निदेशक गुरुवार को सैन फ्रांसिस्को में बैठक करने वाले हैं, जिसमें यह तय होगा कि यह कंपनी अकेले संचालित हो सकती है या नहीं। पिछले कुछ महीनों के दौरान ट्विटर के अधिग्रहण की कई बार अफवाहें उड़ चुकी हैं, जिसमें कहा गया था कि इसमें गूगल व एप्पल ने दिलचस्पी दिखाई। रिपोर्ट के अनुसार गूगल, एप्पल या मीडिया मुगल रूपर्ट मर्डोक की 21 सेंचुरी फॉक्स या न्यूज कॉर्प जैसी बड़ी कॉरपोरेट कंपनियां ट्विटर के अधिग्रहण पर विचार कर सकती हैं। ट्विटर के सह संस्थापक तथा बोर्ड के सदस्य इवान विलियम्स ने हाल में कहा था कि जब एक स्वतंत्र कंपनी के रूप में ट्विटर के भविष्य की बात आएगी, तो ट्विटर को एक सही विकल्प पर विचार कर सकती है।  जानकारों के अनुसार अगर कोई ट्विटर को खरीदता है तो उसे 18 बिलियन डॉलर खर्च करने होंगे। 
हाल ही में एप्पल कंपनी ने दिसंबर 2014 को समाप्त तिमाही के नतीजे जारी किए थे। इसके अनुसार एप्पल का कुल मुनाफा 1,11,600 करोड़ रुपए है। आइए आपको इसके आधार पर बताते हैं कि भारत के संदर्भ मैं कैसा है एप्पल का मुनाफा। - एप्पल अकेले ही भारत की तीन सबसे बड़ी कंपनियों टीसीएस, ओएनजीसी और रिलायंस इंडस्ट्रीज को खरीद सकती है। आपको बता दें कि इन तीनों कंपनियों का कुल बाजार पूंजीकरण 10,86,500 करोड़ रुपए है। - अगर एप्पल के मुनाफे को भारत की जनता में बांट दिया जाए, तो भारत के हर व्यक्ति को 8,828 रुपए मिलेंगे।
मकान, कार, शिक्षा व निजी कर्ज लेने के लिए पहले अगल-अलग बैंकों की ब्याज दरें व कर्ज से जुड़ी जानकारी के लिए इधर-उधर भटकना पड़ता था। लेकिन अब बैंकबाजारडॉटकॉम पर एक साथ 22 बैंकों की तरफ से विभिन्न प्रकार के कर्ज की जानकारी हासिल की जा सकती है। ग्राहक इस साइट पर जानकारी हासिल करने के साथ कर्ज के लिए ऑनलाइन आवेदन भी कर सकता है। बैंकबाजार डॉटकॉम के संस्थापक ए. सेठी के मुताबिक कंपनी आने वाले समय में बैंकबाजारडॉटकॉम में बैंकिंग से जुड़ी कई अन्य सेवाओं को शामिल करने जा रही है।
वित्त मंत्रालय चाहता है कि कर्मचारी भविष्य निधि संगठन (ईपीएफओ) अपने पीएफ खाता धारकों को चालू वित्त वर्ष (2015-16) के दौरान 8.75 फीसदी ब्याज दे। हालांकि ईपीएफओ अपने पांच करोड़ से ज्यादा पीएफ खाताधारकों को इससे ज्यादा ब्याज देने की स्थिति में है। पिछले दो वित्त वर्षों के दौरान ईपीएफओ ने अपने खाताधारकों को 8.75 फीसदी की दर से ब्याज दिया है। सूत्रों के मुताबिक वित्त मंत्रालय में हाल ही में हुई एक बैठक में ईपीएफओ से चालू वित्त वर्ष के लिए पीएफ खातों पर 8.75 फीसदी की दर बरकरार रखने को कहा गया है। यह छोटी बचत योजनाओं और पीपीएफ पर रिटर्न की दरें घटाने के सरकार के इरादे के ही अनुरूप है। सूत्रों का यह भी बताना है कि ईपीएफओ इस साल के अपनी आय के आकलन (इनकम प्रोजेक्शन) को पेश करने की तैयारियों में जुटा हुआ है। इसके आधार पर वह पिछले दो वर्षों के मुकाबले इस वित्त वर्ष में खाताधारकों को पीएफ पर अधिक ब्याज देने की स्थिति में नजर आ रहा है।
टैक्स रिटर्न की ई-फाइलिंग सेवा मुहैया कराने वाली वेबसाइट क्लीयरटैक्स ने एक मोबाइल एप्लिकेशन लॉन्च किया है, जिसके जरिए टैक्स की ई-फाइलिंग अब पहले से भी आसान हो गई है। क्लीयरटैक्स की तरफ से लॉन्च किए गए इस ऐप का नाम है टैक्स क्लाउड। क्लीयरटैक्स ने एक बयान में कहा है कि फिलहाल यह ऐप सिर्फ सीए फर्म के लिए लॉन्च किया गया है इस ऐप की मदद से सीए बहुत ही आसानी से टैक्स अपने ग्राहकों का इनकम टैक्स फाइल कर सकेंगे। इसकी चलते वह अपने ग्राहकों के टैक्स अमाउंट, फाइलिंग हिस्ट्री, स्टेटस जैसे सारे काम अपने मोबाइल के जरिए ही कर सकेंगे।
सेबी ने सहारा समूह से पैसा वसूली के लिए उसकी संपत्तियों की बिक्री आगे बढ़ाते हुए उसके 16 और प्लॉटों को नीलाम करने की प्रक्रिया शुरू कर दी है। ई-नीलामी के जरिये बेचे जाने वाले इन प्लॉटों की आरक्षित कीमत करीब 1900 करोड़ रुपये रखी गई है। नीलामी के लिए स्टेट बैंक समूह की कंपनी एसबीआई कैपिटल मार्केट और एचडीएफसी रियलिटी को जिम्मेदारी दी गई है।
कारोबारियों की आसानी के लिए सरकार स्थायी खाता संख्या (पैन नंबर) और टैक्स डिडक्शन एंड कलेक्शन अकाउंट नंबर (टैन) का विलय कर सकती है। यही नहीं, ढांचागत संरचना की परियोजनाओं को लंबी अवधि तक वित्त पोषण उपलब्ध कराने के लिए पब्लिक प्रोविडेंट फंड (पीपीएफ) की न्यूनतम लॉक इन अवधि में भी दो-तीन साल की बढ़ोतरी हो सकती है। इन प्रस्तावों को आगामी आम बजट में शामिल करने के संकेत हैं। वित्त मंत्रालय के सूत्रों से मिली जानकारी के अनुसार प्रधानमंत्री नरेंद्र मोदी चाहते हैं कि भारत में डूइंग बिजनेस आसान हो। इसी क्रम में पैन नंबर और टैन नंबर के विलय का प्रस्ताव आगामी बजट में शामिल हो सकता है।
सहारा प्रमुख सुब्रत राय सहारा ने सुप्रीम कोर्ट के समक्ष सेबी को 300 करोड़ रुपये अतिरिक्त भुगतान की पेशकश की है। उन्होंने कहा कि इस राशि को बैंक गारंटी के रूप में समायोजित किया जाए।जस्टिस टीएस ठाकुर की अध्यक्षता वाली पीठ ने निर्देश दिया कि इस मामले पर अगले सप्ताह सुनवाई होगी। अदालत में सुब्रत राय के वकील कपिल सिब्बल ने उनकी ओर से कहा, ‘मैं 300 करोड़ रुपये अतिरिक्त भुगतान करने को तैयार हूं लेकिन इस राशि को बैंक गारंटी के रूप में समायोजित किया जाना चाहिए।’ इससे पहले 3 अगस्त को अदालत ने राय की पैरोल को 16 सितंबर तक के लिए इस शर्त पर बढ़ाया था कि उन्हें सेबी के पास 300 करोड़ रुपये जमा कराने होंगे।
केंद्र सरकार ईपीएफओ से राशि की समय पूर्व निकासी की सीमा 75 फीसदी करने पर विचार कर रही है। ईपीएफओ उपभोक्ता 58 वर्ष की अवस्था तक किसी भी समय यह निकासी कर सकता है। वर्तमान प्रावधान के मुताबिक, कर्मचारी भविष्य निधि संगठन (ईपीएफओ) के उपभोक्ता दो माह तक बेरोजगार रहने के बाद पीएफ की पूरी राशि निकाल सकते हैं। कर्मचारी भविष्य निधि योजना में बदलाव का प्रस्ताव फिलहाल अनुमोदन के लिए श्रम मंत्रालय को भेजा गया है। श्रम सचिव शंकर अग्रवाल ने कहा, ‘हम इस बाबत अगले 10 से 15 दिन में निर्णय लेंगे।’ केंद्रीय भविष्य निधि आयुक्त केके जालान ने भी प्रस्तावित बदलाव की अधिसूचना अगले 10 से 15 दिन में जारी होने की उम्मीद जताई है, क्योंकि इसे कर्मचारी संगठनों ने भी अपनी मंजूरी दे दी है। यह पूछे जाने पर कि ईपीएफओ से राशि निकासी की सीमा 75 फीसदी करने का प्रस्ताव क्या घर बनवाने, विवाद, बच्चों की शिक्षा आदि के लिए किया गया है तो इस पर उन्होंने जोर देकर कहा कि इस प्रस्ताव के पीछे का मकसद बुढ़ापे में सुरक्षा प्रदान करना है और इसका किसी अन्य मकसद के लिए इस्तेमाल न हो।
फोर्ब्स की तरफ से 40 साल से कम के दुनिया भर के अमीर कारोबारियों की लिस्ट जारी की गई है, जिसमें वाट्सएप के को-फाउंडर जां कुम तीसरे नंबर पर हैं। इन्होंने वाट्सएप को अपने दोस्त के साथ मिलकर शुरू किया था। आइए जानते हैं इनके संघर्ष की दास्तां। एक समय था जब दो दोस्तों ने याहू जैसी एक कंपनी की नौकरी छोड़ दी, यह सोचकर कि अपना कोई काम किया जाए। लेकिन फिर लगा कि बात बन नहीं रही है और फिर नौकरी पकड़ ली जाए। लेकिन दूसरे दोस्त ने पहले को समझाया कि इतनी दूर चलने के बाद मंजिल की आस छोड़नी नहीं चाहिए। और काम चलता रहा। रास्ते में और दोस्तों का भी साथ मिल गया। इस तरह बिना पैसों के प्रयोग के तौर पर शुरु हुआ काम देखते ही देखते लोकप्रिय होने लगा और बाजार में उसकी कीमत बढ़ते बढ़ते अरबों डॉलर की हो गई। लोकप्रियता बढ़ने लगी तो फेसबुक जैसे लोकप्रिय ब्रांड को उसे खरीदने का प्रस्ताव भेजना पड़ा। वह प्रोडक्ट था- ' व्हाट्स-ऐप ' जिसे तैयार किया है जां कॉम और ब्रायन ऐक्टन नाम के दो दोस्तों ने। पढ़िए जो वॉट्स ऐप आज आपके फोन में है वह आखिर आप तक पहुंचा कैसे है!
कर्मचारी भविष्य निधि संगठन (ईपीएफओ) अपने अंशधारकों को एक खास सुविधा देने की योजना बना रही है। इस खास योजना के तहत ईपीएफओ अंशधारकों को घर मुहैया कराना चाहता है। इस योजना का फायदा उन लोगों को मिलेगा, जिनकी मासिक आय 15,000 रुपए से कम है। शुक्रवार को श्रम मंत्री बंडारू दत्तात्रेय ने शुक्रवार को कहा कि इस स्कीम के तहत रिटायरमेंट के बाद अंशधारकों को घर मुहैया कराए जाएंगे। हालांकि अभी तक इस स्कीम के बारे में श्रम मंत्री की तरफ से विस्तृत जानकारी नहीं मिली है। यह भी साफ नहीं हो सका है कि यह स्कीम कब तक लॉन्च होगी और इसके तहत घर लेने पर अंशधारकों को कितनी कीमत चुकानी पड़ेगी।
सरकार की तरफ से रेलवे कर्मचारियों के लिए खुशखबरी है। सरकार ने रेलवे के करीब 12 लाख कर्मचारियों को 78 दिनों के वेतन के बराबर उत्पादकता आधारित बोनस देने के प्रस्ताव को मंजूरी दे दी है। प्रधानमंत्री नरेंद्र मोदी की अध्यक्षता में मंत्रिमंडल की हुई बैठक में यह प्रस्ताव स्वीकृत किया गया।  मानव संसाधन विकास मंत्री प्रकाश जावड़ेकर ने बैठक के बाद संवाददाताओं को बताया कि रेलवे संसाधनों की कमी के बीच उत्पादकता आधारित बोनस की गणना की गयी तो 75 दिन के बोनस देने का हिसाब बना था। लेकिन पिछले साल 78 दिनों का बोनस दिया गया था तो फैसला किया गया कि इस बार भी 78 दिनों का ही बोनस दिया जाये। उन्होंने बताया कि बोनस की राशि का भुगतान दशहरे के पहले ही किया जायेगा। रेलवे के 12 लाख से अधिक कर्मचारियों को सातवें वेतन आयोग की सिफारिशों के लागू होने के बाद मिलने वाली बोनस की राशि पिछले साल की बोनस राशि से अधिक होगी।  इस बार बोनस की गणना के लिए वेतन सीमा 3500 रुपये से बढ़ाकर 7,000 रुपये की गई है, जिससे रेलकर्मियों की बोनस राशि दोगुना होने की संभावना है। पिछले साल प्रति कर्मचारी दिया गया न्यूनतम बोनस 8,975 रुपये था। इसके तहत रेलवे के देशभर में फैले सभी गैर-राजपत्रित कर्मचारी आते हैं। इससे रेलवे पर 2,090.96 करोड़ रुपये का बोझ पड़ेगा।
किंग ऑफ गुड टाइम्स विजय माल्या की मुश्‍किल कम होने का नाम नहीं ले रही हैं। मनी लांड्रिंग मामले में विदेश भागे विजय माल्या पर कार्रवाई करते हुए प्रवर्तन निदेशालय ने उनकी 6,630 करोड़ की संपत्ति जब्त कर ली है। सूत्रों के अनुसार उनकी यह संपत्ति दिल्ली और मुंबई में थी। गौरतलब है कि विजय माल्या के खिलाफ बैंक लोन धोखाधड़ी केस के तहत माल्या और अन्य के खिलाफ मनी लांड्रिंग मामले की जांच कर रहे प्रत्यावर्तन निदेशालय (ईडी) ने माल्या की संपत्ति को चिह्नित करना शुरू कर दिया था। माल्या के विशेष अदालत में हाजिर नहीं होने पर प्रीवेंशन ऑफ मनी लांड्रिंग एक्ट (धन शोधन निरोधक कानून) के तहत ईडी दोबारा उनकी संपत्तियों को जब्त करने की तैयारी में था।  
अगर जीएसटी पैनल का देशभर में एक समान कर लगाए जाने का प्रस्ताव स्वीकार किया जाता है तो टेलीफोनी जैसी सेवाएं, बाहर खाना खाना और बैकिंग महंगी हो जाएगी। इन सेवाओं पर मौजूदा 14.5 फीसदी के बजाए कर की दर बढ़ कर 17-18 फीसदी हो जाएगी। मुख्य आर्थिक सलाहकार अरविंद सुब्रमणियन की अगुवाई वाले पैनल ने देश भर में बड़े पैमाने पर वस्तुओं व सेवाओं पर 17-18 फीसदी कर लगाने की सिफारिश की है। डेलॉय (इंडिया) की सीनियर डायरेक्टर सलोनी राय के अनुसार सेवाओं की कीमत बढ़ेगी क्योंकि जब जीएसटी लागू की जाएगी तो कर की दर अचानक 14 फीसदी से बढ़ कर 17-18 फीसदी हो जाएगी। केंद्र सरकार ने जीएसटी 1 अप्रैल से लागू करने की योजना बनाई है। इसके लिए संविधान संशोधन विधेयक मौजूदा समय में राज्यसभा में लंबित है। उन्होंने कहा कि सेवा कर को 1994 में सीमित सेवाओं पर 5 फीसदी की दर से लागू किया गया था। धीरे धीरे अब कर की दर बढ़ा कर 14 फीसदी कर दी गई है और यह कुछ अपवादों को छोड़कर लगभग सभी सेवाओं को कवर करता है।
जस्टिस एके माथुर ने वित्त मंत्री अरूण जेटली को सातवें वेतनमान आयोग की रिपोर्ट सौंप दी है। सातवें वेतनमान आयोग की रिपोर्ट के मुताबिक 23.5 फीसदी वेतन बढ़ेगा। इसके अलावा पेंशन धारकों को भी तोहफा मिला है। रिपोर्ट में पेंशन को 24 फीसदी बढ़ाने की संस्तुति की गई है। यह रिपोर्ट 900 पेज की है। भत्तों में 63 फीसदी की बढ़ोतरी की गई है। रिपोर्ट के मुताबिक न्यूनतम वेतन अब 18,000 रूपए से कम नहीं होगा। कुल 47 लाख लोगों को इसका फायदा मिलेगा। सातवें वेतनमान आयोग की संस्तुतियां 1 जनवरी, 2016 से लागू होंगी। सातवें वेतनमान आयोग की रिपोर्ट के मुताबिक न्यूनतम वेतन 18,000 रुपए और अधिकतम वेतन 2,25,000 रुपए हो जाएगा। सातवें वेतनमान आयोग की रिपोर्ट लागू करने पर सरकार के ऊपर रुपए 1,02,000 करोड़ का बोझ पड़ेगा। रिपोर्ट के मुताबिक सभी लोगों को एक समान पेंशन देने की बात कही गई है। सातवें वेतन आयोग के तहत की गई ये बढ़ोतरी 1 जनवरी 2016 से लागू होगी। वेतन आयोग ने यह रिपोर्ट न्यायमूर्ति एके माथुर की अगुवाई में तैयार की है। आयोग के सदस्यों में इसमें 1978 बैच के रिटायर्ड आईएएस अधिकारी विवेक राय और अर्थशस्त्री रथिन राय भी हैं। ऐसे समझें अगर केंद्र सरकार के किसी कर्मचारी का वेतन सभी भत्तों समेत 50 हजार रुपए है, तो इस बढ़ोतरी के बाद उसका वेतन 11,500 (50 हजार का 23 प्रतिशत) रुपए बढ़ जाएगा। इस तरह से उस कर्मचारी का कुल वेतन 61,500 (50,000+11,500) रुपए हो जाएगा।
अगर कोई व्यक्ति अमेरिका में काम करके वापस लौटा है तो उसे काले धन को लेकर बना नया कानून ध्यान रखना जरूरी है वरना यह उसके लिए परेशानी का सबब भी बन सकता है। नए कानून के हिसाब से अमेरिका में काम कर चुके व्यक्ति को अपने 401K अकाउंट के बारे में पूरी जानकारी आयकर विभाग को देनी होगी। अगर कोई व्यक्ति अमेरिका में खुले अपने 401K अकाउंट की जानकारी आयकर विभाग को नहीं देता है तो  काला धन कानून के तहत जुर्माना भी लग सकता है। दरअसल 1 जुलाई से कालेधन को लेकर कानून में बदलाव हुआ है, जिसके तहत यह जरूरी हो गया है। नए कानून के तहत 401K अकाउंट में हुए निवेश को विदेशी संपत्ति माना जाएगा। ऐसी स्थिति में अमेरिका में काम कर चुके हर सॉफ्टवेयर प्रोफेशनल को अपने 401K अकाउंट में निवेश के बारे में बताना होगा, वरना इस अकाउंट के पैसों को कालेधन की श्रेणी में गिना जाएगा।
आयकर विभाग काटे गए अतिरिक्त टीडीएस के रिफंड में देरी होने पर ब्याज का भुगतान करेगा और भविष्य में इस मामले को लेकर टीडीएस काटने वाले के साथ कोई मुकदमेबाजी भी नहीं करेगा। केंद्रीय प्रत्यक्ष कर बोर्ड (सेंट्रल बोर्ड ऑफ डायरेक्ट टैक्सेज) ने इस संबंध में ताजा दिशा-निर्देश जारी किए हैं। टीडीएस प्रमुख रूप से नियोक्ता द्वारा कर्मचारी को दिए जाने वाले वेतन पर काटा जाता है। आयकर विभाग ने यह दिशा-निर्देश सुप्रीम कोर्ट के 2014 में जारी किए गए एक आदेश के आधार पर जारी किए हैं, जिसमें स्पष्ट किया गया था कि आयकर विभाग टीडीएस कैटेगरी के तहत किए गए रिफंड पर ब्याज का भुगतान करने के लिए बाध्य है।
केंद्रीय कर्मचारियों के लिए राहत वाली खबर है। जनवरी-2016 से उनके महंगाई भत्ते (डीए) में छह फीसदी की बढ़ोतरी के आसार हैं। विशेषज्ञों ने उपभोक्ता मूल्य सूचकांक के आधार पर गणना करते हुए यह आंकलन किया है। हालांकि सरकार की ओर से डीए बढ़ोतरी की अलग से घोषणा मुश्किल नजर आ रही है क्योंकि सातवें वेतन आयोग के तहत संभावित बढ़ोतरी के आधार पर ही वेतन का निर्धारण किया गया है और अप्रैल से केंद्रीय कर्मचारियों को सातवें वेतन आयोग की सिफारिशों का लाभ मिल सकता है। ऐसे में डीए का भुगतान नए वेतन के साथ होने की उम्मीद है। कर्मचारियों को वर्तमान में 119 फीसदी डीए मिल रहा है। अगर इसमें छह फीसदी की बढ़ोतरी होती है तो कुल डीए बढ़कर 125 फीसदी तक पहुंच जाएगा। विशेषज्ञों ने नवंबर के महीने तक जारी उपभोक्ता मूल्य सूचकांक के आधार पर दावा किया है कि केंद्र सरकार के तकरीबन एक करोड़ कर्मचारियों और पेंशनरों को जनवरी-2016 से छह फीसदी डीए वृद्धि का लाभ मिलने के पूरे आसार हैं।
केंद्रीय खाद्य एवं उपभोक्ता मामलों के मंत्री रामविलास पासवान जल्द ही निजी क्षेत्र के रोजगारों में अनुसूचित जाति एवं अनुसूचित जनजाति के आरक्षण के लिए मुहिम चलाएंगे, जिसका असर कारपोरेट जगत के अलावा आने वाले उत्तर प्रदेश के विधान सभा के चुनावों में भी दिखेगा। अमर उजाला के साथ एक विशेष बातचीत में पासवान ने कहा कि निजी क्षेत्र में दलितों के लिए आरक्षण जरूरी है और मैं जल्द ही कारपोरेट जगत से इस बारे में बात करूंगा। उन्होंने बताया कि वह इस दिशा में कई दिनों से सोच रहे थे पर अब वह जल्द ही इसके लिए सर्वसम्मति बनाने का प्रयास शुरू करेंगे। पासवान ने कहा कि यह प्राइवेट सेक्टर कंपनियों के हित में होगा कि वे समाज के पिछड़े वर्ग के लोगों के जीवन स्तर को संवारने का प्रयास करें। उन्होंने कहा कि ‘अमीरी का कैलाश और गरीबी का पाताल’ ज्यादा दिन नहीं चलेगा। पासवान का मानना है कि निजी कंपनियों में आरक्षण कारपोरेट जगत के ही हित में है। उन्होंने कहा कि निजी क्षेत्र में दलितों, शोषितों और वंचितों को रोजगार दे कर ही नक्सलवाद जैसी गंभीर समस्या को सुलझाया जा सकता है। सामाजिक न्याय के बगैर देश में खुशहाली और अमन-चैन नहीं आ सकता है और यह सिर्फ  सरकार या सरकारी उद्यमों की जिम्मेवारी नहीं हो सकती है। पासवान ने कहा कि अब तक कारपोरेट जगत अपने इस दायित्व से पीछा छुड़ाता रहा है, पर वक्त आ गया है कि वे भी अब समाज के वंचितों के उत्थान में सरकार का साथ दें। निजी क्षेत्र में आरक्षण का मुद्दा नया नहीं है। मनमोहन सिंह के नेतृत्व में यूपीए की सरकार ने इस विषय को 2006 में ही उठाया था। उस वक्त इंडस्ट्री चैंबर्स ने इसका घोर विरोध किया था। सीआईआई जैसे उद्योग संगठन ने कहा था कि निजी क्षेत्र पर सरकार को आरक्षण नहीं थोपना चाहिए। इसके साथ ही उसने स्वेच्छा से सकारात्मक कार्रवाई (अफर्मेटिव एक्शन) की बात की थी। उद्योग जगत की उदासीनता और उस वक्त की सरकार के कमजोर रवैये के कारण निजी क्षेत्र में आरक्षण का मामला धरा का धरा रह गया। पासवान का कहना है कि अगर उद्योग जगत स्वेच्छा से आरक्षण नीति का पालन नहीं करेगा तो सरकार को दलितों के हित के लिए आवश्यक कदम उठाने पड़ेंगे। पासवान का कहना है कि कारपोरेट जगत तृतीय और चतुर्थ श्रेणी में तो दलितों को आरक्षण दे ही सकते हैं। पासवान इस दलील को मानने को तैयार नहीं हैं कि आरक्षण से मेरिट की उपेक्षा होगी। वह कहते है कि आज दलित आईएएस अपनी मेरिट से टॉपर बन सकते हैं तो उनकी क्षमता को उनकी जाति से नहीं देखा जाना चाहिए। उन्हें सदियों से मौका नहीं मिला है, लोकतंत्र में उन्हें भी मौका मिलना चाहिए।
आयकर रिटर्न दाखिल करने की प्रकिया को ज्यादातर लोग एक पेचीदा, उबाऊ और काफी समय लेने वाला काम मानते हैं, जिसमें काफी कागजी कार्रवाई करनी पड़ती है। इसे सरल बनाते हुए सरकार ने ई-फाइलिंग की सुविधा उपलब्ध कराई है। यह काफी मददगार साबित हो रही है।है। ई-फाइलिंग का मतलब है इंटरनेट का प्रयोग करते हुए कहीं से भी किसी भी समय इलेक्ट्रॉनिक रूप से आयकर रिटर्न जमा करना। सालाना 5 लाख रुपये से ज्यादा आय वालों के लिए आयकर रिटर्न ई-फाइलिंग अनिवार्य है। आयकर रिटर्न तीन तरीकों से की जा सकती है। पहला तरीका आयकर रिटर्न सत्यापन पावती (ITR-V) पर डिजिटल हस्ताक्षर करना है। दूसरा तरीका ITR-V की हार्ड कॉपी पर हस्ताक्षर करके उसे सीपीसी, बंगलूरू भेजने का है। तीसरा तरीका इलेक्ट्रॉनिक सत्यापन कोड (EVC) की नई प्रणाली का प्रयोग करना है। करदाता चार तरीकों से EVC प्राप्त कर सकते हैं नेट बैंकिंग द्वारा, आधार संख्या द्वारा, एटीएम द्वारा या आयकर विभाग की ई-फाइलिंग वेबसाइट द्वारा।
डिजिटल इंडिया वीक में अपना योगदान देते हुए वीडियोकॉन टेलीकॉम ने अपने सभी उपभोक्ताओं को डिजिटल रूप से कनेक्ट करने का फैसला किया है। इस मिशन के तहत कंपनी उन सभी ग्राहकों को मुफ्त इंटरनेट की सुविधा (डाटा) मुहैया कराएगी, जो अभी इसका इस्तेमाल नहीं कर रहे हैं। ग्राहकों को इंटरनेट इस्तेमाल के लिए वीडियोकॉन हेल्पलाइन भी स्थापित करने जा रही है। वीडियोकॉन के मुताबिक उत्तर प्रदेश पूर्व, उत्तर प्रदेश पश्चिम, पंजाब, हरियाणा, बिहार, मध्य प्रदेश व छत्तीसगढ़ सर्किल केउपभोक्ताओं को यह सुविधा मिलेगी। वीडियोकॉन के मुताबिक कंपनी के इस अभियान से उपभोक्ताओं को डाटा के प्रयोग और डिजिटल रूप से कनेक्ट होने के लिए प्रेरणा मिलेगी।
बैंकों के 9000 करोड़ रुपए लेकर विदेश भागे कारोबारी विजय माल्या को तो अब भगौड़ा भी घोषित किया जा चुका है। सुप्रीम कोर्ट भी विदेशों में माल्या की संपत्ति का उनसे ब्योरा मांग रही है। इसी बीच विजय माल्या के घोड़े ने भी सीबीआई और प्रवर्तन निदेशालय की नाक में दम कर दिया है। जांच के बाद सामने आए तथ्यों के आधार पर सीबीआई और प्रवर्तन निदेशालय का मानना है कि शायद ये घोड़ा भी आईडीबीआई से लिए गए लोन एक हिस्से से खरीदा गया था। आपको बता दें कि इस घोडे को विजय माल्या ने 9 करोड़ रुपए में खरीदा था। माल्या के इस घोड़े नाम एयर सपॉर्ट है, जिसे उन्होंने 2014 में अमेरिका से खरीदकर बेंगलुरु के पास स्थिति अपनी फार्म में रखा था। विजय माल्या से वसूली की प्रक्रिया होने पर प्रवर्तन निदेशालय इस घोड़े को जब्त करने के लिए कदम उठाएगा।
अहमदाबाद और मुंबई के बीच चलने वाली बुलेट ट्रेन अगर रोजाना 100 फेरे लगाती है, तब जाकर रेलवे समय पर इस प्रोजेक्ट के लिए लिए गए लोन को लौटा सकेगा। यह रिपोर्ट आईआईएम अहमदाबाद की ओर से बनाई गई है। इसके तहत ट्रेन को रोजाना 88 हजार से 1.18 लाख यात्रियों को ढोना होगा। इसके लिए रेलवे को हर घंटे 3 ट्रेनों को रवाना करना होगा। यह रिपोर्ट 'डेडिकेटेड हाई स्पीड रेलवे नेटवर्क इन इंडिया: इश्यू इन डेवलपमेंट' नाम से प्रकाशित की गई है। इस रिपोर्ट को आईआईएम के फैकल्टी मेंबर जी रघुराम और प्रशान्त उदयकुमार ने साथ मिलकर बनाया है। इस रिपोर्ट के अनुसार अगर रेलवे 300 किलोमीटर की दूरी के लिए प्रति व्यक्ति 1500 रुपए की टिकट रखता है और रोजाना 88 हजार से 1.18 लाख यात्रियों को ढोता है, तभी वह समय पर अपना कर्ज चुका पाएगा। यह ट्रेन कुल मिलाकर 534 किलोमीटर की दूरी एक तरफ से तय करेगी।
आयकर में 50 हजार रुपये तक की छूट की सौगात अगले बजट में मिल सकती है। आय कर में किस तरह से छूट दी जाए, इस बारे में केन्द्रीय वित्त मंत्रालय के अधिकारियों ने गुणा-भाग करना शुरू कर दिया है। ऐसा इसलिए ताकि राजस्व घाटा भी नहीं बढ़े और छूट की सीमा भी बढ़ जाए। आम चुनाव 2014 के प्रचार के दौरान भारतीय जनता पार्टी (भाजपा) द्वारा आय कर छूट की सीमा तीन लाख रुपये तक बढ़ाने की बात जोर शोर से उठायी गई थी। वित्त मंत्री अरुण जेटली भी आय कर में ज्यादा छूट देने के पक्षधर रहे हैं। कई मौकों उन्होंने कहा है कि जब लोगों के हाथ में ज्यादा रकम रहेगी तो वह ज्यादा खर्च करेंगे। जब ज्यादा खर्च होेगा तो इससे अर्थव्यवस्था में गुणक प्रभाव पड़ेगा और कुछ रकम सरकार के पास भी अप्रत्यक्ष कर के रूप में वापस आएगी।
सरकार ने एक बार फिर से पेट्रोल और डीजल पर सेंट्रल एक्साइज ड्यूटी में बढ़ोतरी कर दी है। दो महीने में एक्साइज ड्यूटी में की गई यह तीसरी बढ़ोतरी है। इस कदम से सरकार को चालू वर्ष के दौरान 4300 करोड़ रुपये हासिल होंगे। हालांकि इस कदम से पेट्रोल-डीजल की खुदरा कीमतें नहीं बढ़ेंगी, क्योंकि इसे पहले ही समायोजित किया जा चुका है।
सॉफ्टबैंक के प्रेसिडेंट निकेश अरोड़ा ने अपने पद से इस्तीफा दे दिया है। निकेश अरोड़ा का इस्तीफा तत्काल प्रभाव से लागू होगा। गौरतलब है कि निकेश अरोड़ा पर पैसे की हेराफेरी के आरोप थे और इन्हीं आरोपों के चलते इस्तीफा दिया है। निकेश अरोड़ा दुनिया में सबसे ज्यादा सैलरी पाने वाले बैंकरों में शामिल थे। निकेश को वित्त वर्ष 2015-16 में लगभग 500 करोड़ रुपये (7.3 करोड़ डाॅलर) का सैलरी पैकेज मिला था। निकेश अरोड़ा ने ट्वीट कर कहा है कि बोर्ड से क्लीन चिट मिलने के बाद ही इस्तीफा देने का फैसला किया है। उल्लेखनीय है कि सॉफ्टबैंक ने भारत में बड़े पैमाने पर निवेश किया हुआ है। अपने दो साल के कार्यकाल के दौरान निकेश ने विभिन्न स्टार्टअप्स में करीब चार बिलियन डॉलर का निवेश है। सॉफ्टबैंक ने स्नैपडील में 62.7 करोड़ डॉलर का निवेश किया है, जबकि ओला कैब्स में 21 करोड़ डॉलर का निवेश है। वहीं इनमोबी में 20 करोड़ डॉलर का निवेश किया है। इसके अलावा सॉफ्टबैंक ने हाउसिंग डॉट कॉम, ओयो रूम्स और ग्रोफर्स में भी निवेश किया हुआ है। साथ ही सॉफ्टबैंक के साथ भारती का ज्वाइंट वेंचर भी है। 
नौकरीपेशा लोगों के लिए एक बड़ी खुशखबरी है। अब आपको हर काम के लिए ईपीएफओ की वेबसाइट पर जाने की जरूरत नहीं होगी। इसके लिए ईपीएफओ की तरफ से एक खास ऐप लॉन्च किया गया है। इस ऐप के जरिए आप अपने पीएफ अकाउंट की सारी जानकारी हासिल कर सकेंगे। इस ऐप को श्रम मंत्री बंडारू दत्तात्रेय ने बुधवार को हैदराबाद में हुई सेंट्रल बोर्ड ऑफ ट्रस्टीज की 208वीं मीटिंग में लॉन्च किया। इस ऐप की मदद से 3.54 करोड़ सब्सक्राइबर, 49.22 लाख पेंशनभोगी और 6.1 लाख नियोक्ताओं को फायदा पहुंचेगा।
अगर आप किसी रेस्तरां में खा रहे हैं, जिसमें एयरकंडीशनर नहीं लगा है तो आपको अपने बिल पर सर्विस टैक्स नहीं चुकाना होगा। एयरकंडीशनर रेस्तरां में भी खाने पर सर्विस टैक्स बिल के 40 फीसदी हिस्से पर ही देना होगा। ऐसे में 1 जून से लागू 14 फीसदी के सेवा कर (एजुकेशन सेस को शामिल कर) के मद्देनजर अब कुल राशि पर प्रभावी टैक्स की दर सिर्फ 5.6% होगी। पहले यह 4.94% थी। वित्त मंत्रालय के मुताबिक एयर कंडीशन, सेंट्रल या इसके किसी हिस्से में हीटिंग सुविधा रहित रेस्तरां, इटिंग ज्वायंट या मेस में खाने पर आने वाले बिल पर सर्विस टैक्स नहीं देना होगा।
आम आदमी के लिए आयकर विभाग से रिफंड हासिल कर पाना सदा से ही दुश्वारी भरा काम रहा है। अब उनके ऊपर एक और जिम्मेदारी थोपी जा रही है। केंद्रीय वित्त मंत्रालय ने नियम बनाया है कि असेसमेंट वर्ष 2015-16 के दौरान यदि किसी को आयकर विभाग से रिफंड चाहिए, तो वह ऑनलाइन रिटर्न भरें। यदि वह ऐसा नहीं करते हैं, तो विभाग कोई रिफंड नहीं देगा। केंद्रीय प्रत्यक्ष कर बोर्ड (सीबीडीटी) द्वारा पिछले दिनों जारी अधिसूचना संख्या 41 के मुताबिक अब चाहे जो भी रिटर्न फार्म भरने वाले आयकरदाता हों, उन्हें यदि रिफंड लेना है, तो ऑनलाइन रिटर्न फार्म भरना होगा।
ओडिशा में जन्मे अजीत जैन जल्द ही वॉरेन बफे की अगुवाई वाली बर्कशायर हैथवे के उत्तराधिकारी हो सकते हैं। कंपनी ने इस तरफ एक बड़ा संकेत दिया है। कंपनी ने अजीत जैन और ग्रेग एबल को दुनिया के सबसे अच्छा प्रदर्शन करने वाला बताया है। साथ ही कहा है कि ये लोग 80 साल के बफे से भी बेहतर कारोबारी कार्यकारी अधिकारी हैं। शेयरधारकों को लिखे बहुप्रतीक्षित वार्षिक पत्र में बफे ने भी जैन की प्रशंसा की है। उन्होंने अपने उत्तराधिकारी के तौर पर किसी का नाम नहीं लिया है, लेकिन कंपनी के वाइस चेयरमैन चार्ल्स मुंगर ने इस तरफ इशारा जरूर कर दिया है।
अपनी कुछ सेवाओं पर लगभग 300 करोड़ रुपये की कथित सेवा कर चोरी को लेकर भारतीय रेल राजस्व अधिकारियों की जांच के दायरे में आ गई है। आधिकारिक सूत्रों ने रविवार को बताया कि रेलवे को अपनी सभी 16 जोन से होने वाली आय का ब्यौरा देने को कहा गया है। इनमें मुख्य रूप से तत्काल, टिकट रद करने और बिस्तरबंद शुल्क से होने वाली आय शामिल है।  कहा गया कि केंद्रीय राजस्व अधिकारियों ने रेलवे द्वारा दिए जाने वाले सेवा कर के विवरण की मांग की है। सूत्रों के मुताबिक, ऐसा देखा गया कि रेलवे और इसके जोन तत्काल, टिकट रद करने और बिस्तरबंद शुल्कों के संबंध में अपने सेवा कर दायित्वों का निर्वाह नहीं कर रही हैं। इस मामले में जांच-पड़ताल की जा रही है और आवश्यक विवरणों को मंगाया गया है। वहीं रेल मंत्रालय के अधिकारियों ने कहा कि जो भी सेवा कर रेलवे द्वारा लिया जाता है वह वित्त मंत्रालय के निर्देशानुसार है। उन्होंने कहा कि अन्य सेवा कर मामलों पर रेलवे प्रशासन और सेवा कर प्राधिकरण के बीच विचार-विमर्श जारी है। एक जिम्मेदार सरकारी विभाग होने के नाते, रेलवे विभाग सरकारी कायदों का पालन करने के लिए प्रतिबद्घ है। राजस्व अधिकारियों ने कहा कि हालांकि रेलवे ग्राहकों से तत्काल, टिकट रद करने और बिस्तरबंद शुल्क पर सेवा कर ले रहा था फिर भी रेलवे ने इसे विभाग को प्रेषित नहीं किया। रेलवे द्वारा की गई कथित सेवा कर चोरी की राशि 300 करोड़ रुपये आंकी गई है।
असेसमेंट वर्ष 2013-14 और 2014-15 में यदि आपको आयकर रिफंड का इंतजार है और यह रकम 50 हजार रुपये से कम है तो अब कुछ ही दिन में रिफंड जारी हो जाएगा। इस बारे में केंद्रीय प्रत्यक्ष कर बोर्ड (सीबीडीटी) की तरफ से आयकर विभाग के सभी फील्ड कार्यालयों में निर्देश भेजा जा चुका है। केन्द्रीय वित्त मंत्रालय की ओर से यहां सोमवार को जारी एक बयान के मुताबिक सीबीडीटी ने हाल ही में रिफंड की लंबित स्थिति की समीक्षा की। इस दौरान पाया गया कि 50 हजार रुपये से कम के रिफंड के मामले काफी लंबित हैं। इसलिए इन मामलों को तेजी से निबटाने के लिए सीबीडीटी ने सेंट्रल प्रोसेसिंग सेंटर, बंगलूरूऔर देश के विभिन्न हिस्से में फैले फील्ड कार्यालयों को निर्देश भेजा जा चुका है।
अगली बार आप कहीं नौकरी के लिए आवेदन दें, तो हो सकता है कि कोई इंसान नहीं, बल्कि कंप्यूटर यह बताए कि आप इसके लायक हैं या नहीं। इसकी वजह है कि नौकरी के आवेदनों या सोशल मीडिया प्रोफाइल को छांटने और काबिल व्यक्ति को परखने के लिए इंसान से ज्यादा तेज और सटीक प्रोग्राम मौजूद हैं। ये प्रोग्राम न सिर्फ आपकी योग्यता को नौकरी की जरूरतों के साथ मिलाकर परख सकता है, बल्कि बात रखने के आपके तरीकों से आपके व्यक्तित्व और खासियत को पहचान सकता है। भर्ती करने वाली टेक फर्म, 'एनटेलो' के मुख्य कार्यकारी अधिकारी जॉन बिश्के के मुताबिक, "ये एल्गोरिदम 20 से 50 ऐसी चीजों को परखने की कोशिश करते हैं, जिन्हें नौकरी देने वाले जानबूझकर या अनजाने में प्रतिभागियों के चयन के समय परखते हैं। हालाँकि वो ये नहीं मानते कि कभी भी ऐसा कोई मौका आएगा, जब कंप्यूटर आखिरी फैसला लेगा। वो कहते हैं, " इसका मकसद ये बताना नहीं कि नौकरी पर किसे रखा जाए, लेकिन ये शायद बता दे कि किन पाँच लोगों को इंटरव्यू के लिए बुलाया जाए।" भर्ती के जितने ज्यादा आँकड़ों का विश्लेषण एल्गोरिदम कर सकते हैं, उतनी ज्यादा सटीक उनका आकलन होगा और वो पिछली सफलता और असफलता से भी सीख सकते हैं। उदाहरण के तौर पर अगर कोई चुना हुआ प्रत्याशी नौकरी में अच्छा करता है तो उसके प्रोफाइल को एल्गोरिदम में डाला जा सकता है, जिससे कि भविष्य में इस तरह के प्रोफाइल वाले प्रत्याशियों को पहचाना जा सके।  मशीन सीखने वाली भर्ती फर्म, 'गिल्ड' के मुख्य कार्यकारी अधिकारी शीरोव देसाई कहते हैं, "शायद अपने कार्यकाल में मैंने 20 हजार से 30 हजार आवेदन पत्रों को देखा है, लेकिन एक मशीन, जिसमें लाखों आवेदन पत्र डाले गए हैं, वो मुझसे कहीं बेहतर काम कर पाएगा।" देसाई कहते हैं, "शक्तिशाली कंप्यूटर और डेटा विज्ञान के आने से पहले नियोक्ताओं को काफी वक्त इन आवेदकों को परखने के लिए बिताना पड़ता था। उनके और उनके काम से जुड़ी जानकारियों को खंगालने और फैसला लेने में कि वो पद के लिए लायक हैं या नहीं।" ये सब अब कंप्यूटर की मदद से अपने आप और तेजी से होता है। ये एल्गोरिदम कई बार वो चीजें भी देख सकते हैं, जो इंसान नहीं देख पाता।
वास्तव में, एक व्यक्ति को रिटायरमेंट को एक विशेष लक्ष्य के तौर पर लेना चाहिए और उसके हिसाब से निवेश करना चाहिए। अपनी भविष्य निधि (पीएफ) के समान ही अपने पहले वेतन के समय से ही आप को म्यूचुअल फंड के माध्यम से इक्विटी में निवेश करना चाहिए। इक्विटी फंड में सिस्टेमेटिक इन्वेस्ट प्लान (एसआईपी) नियमित एवं अनुशासित बचत का मार्ग प्रशस्त करती है और साथ ही साथ दीर्घकालिक तौर पर उच्च स्तरीय रिटर्न प्रदान कर मंहगाई से निजात पाने में सहायता करती है। जैसे वेतन बढ़ने पर पीएफ की राशि में बढ़ोतरी होती है, वैसे ही वेतन बढ़ने पर एसआईपी में भी बढ़ोतरी की जानी चाहिए। एक व्यक्ति को पीएफ एवं एसआइपी दोनों में समान योगदान करने की नीति अपनानी चाहिए (नियोक्ता व कर्मचारी दोनों द्वारा)। वास्तव में इन राशियों में जितनी ही वृद्धि होगी, रिटायरमेंट के बाद उतना ही सुख प्राप्त होगा। एसआईपी के अतिरिक्त व्यक्ति को इस लक्ष्य की पूर्ति के लिए एक इक्विटी फंड में वार्षिक बोनस, इंसेंटिव के एक भाग का भी निवेश करना चाहिए। बचत के एक हिस्से को ईएलएसएस (इक्विटी लिंक्ड सेविंग स्कीम) फंड में निवेश करना चाहिए, जो वर्तमान समय में आयकर अधिनियम, 1961 के अनुभाग 80 सी के अंतर्गत कर में छूट प्रदान करता है। यह आप के रिटायरमेंट के लिए एक और अच्छी बचत हो सकती है।
पिछले साल अगस्त में कर्मचारी भविष्य निधि संगठन (ईपीएफओ) ने एक्सचेंज ट्रेडेड फंडों (ईटीएफ) के जरिए 5,920 करोड़ रुपये का निवेश शेयर बाजार में किया था। ईपीएफओ को इस निवेश पर 9.54 फीसदी का घाटा हुआ है। ईपीएफओ द्वारा शेयरों में किए निवेश के विश्लेषण के अनुसार, 5,920 करोड़ रुपये के निवेश का मूल्य घट कर 29 फरवरी को 5,335 करोड़ रुपये रह गया है। इसे देखते हुए कर्मचारी यूनियन शेयर बाजार में ईपीएफओ के पैसे लगाने के निर्णय को वापस लेने की मांग कर रहे हैं। ईपीएफओ के शेयर बाजार में निवेश का विश्लेषण श्रम मंत्री की अध्यक्षता में 17 मार्च को हुई सेंट्रल बोर्ड ऑफ ट्रस्टीज (सीबीटी) की बैठक में रखी गई थी। हिंद मजदूर सभा के सचिव और ईपीएफओ के ट्रस्टी एडी नागपाल ने कहा कि हम शुरू से ही ईपीएफओ के पैसों का निवेश शेयर बाजार में करने का विरोध कर रहे हैं। हम सीबीटी से इस निर्णय को वापस लेने की मांग करेंगे।
सहारा समूह पर 24 हजार करोड़ रुपये की देनदारी के बावजूद कछुआ चाल से रकम के जुगाड़ पर सुप्रीम कोर्ट ने नाराजगी जताई है। शीर्ष अदालत ने कहा कि जिस रफ्तार से आप रकम की व्यवस्था कर रहे हैं, उससे तो आपको दस वर्ष लग जाएंगे। हालांकि पीठ ने सहारा समूह के प्रमुख सुब्रत राय की पैरोल की अवधि 16 सितंबर तक बढ़ाते हुए इस तिथि तक और 300 करोड़ रुपये जमा करने का आदेश दिया है। चीफ जस्टिस टीएस ठाकुर की अध्यक्षता वाली तीन सदस्यीय पीठ ने सहारा समूह द्वारा रकम के जुगाड़ को लेकर किए गए प्रयासों पर नाखुशी जताते हुए कहा कि समूह के पास बड़ी देनदारी है लेकिन अगर वह हर महीने 200 करोड़ रुपये का जुगाड़ करने की बात कह रहा है तो पूरी रकम का जुगाड़ करने में दस वर्ष लग जाएंगे। वहीं सुब्रत राय की ओर से पेश वरिष्ठ वकील कपिल सिब्बल ने कहा कि रकम का जुगाड़ करने के प्रति हम गंभीर हैं। रकम जमा करने की प्रक्रिया जारी है। उन्होंने पीठ से कहा कि डेढ़ वर्ष में पूरी रकम की व्यवस्था हो जाएगी। उन्होंने कहा कि हमें फ्री हैंड दिया जाए। उन्होंने यह भी कहा कि कैनरा बैंक ने बैंक गारंटी (5000 करोड़ रुपये) देने का आश्वासन दिया है। पीठ ने यह भी कहा कि आप ऐसा प्रमाण तो दीजिए जिससे यह पता चल सके कि आप इसे लेकर गंभीर हैं। सुब्रत राय जेल से बाहर हैं, आपको अपना समय रकम के जुगाड़ पर खर्च करना चाहिए।  शीर्ष अदालत ने कहा कि सहारा समूह ने अपने हलफनामे में कहा है कि उसके पास 187000 करोड़ रुपये की संपत्ति है, बावजूद इसके वह जरूरी रकम की व्यवस्था नहीं कर पा रहा है। इसी दौरान सेबी की ओर से पेश वरिष्ठ वकील अरविंद दत्तार ने कहा कि एंबी वैली की ही कीमत हजारों करोड़ रुपये है, सहारा की देनदारी इसी से निकल जाएगी। इस पर कपिल सिब्बल ने कहा कि सेबी सोने के अंडे देने वाली मुर्गी के पीछे लगा है। इस पर पीठ ने कहा कि हमें तो सिर्फ अंडे से मतलब है।  वहीं सेबी ने बताया कि अब तक सहारा की आठ संपत्तियों की ब्रिकी हो चुकी है और इससे 193 करोड़ रुपये जमा हुए हैं। सेबी ने बताया कि दूसरे राउंड की नीलामी जारी है। साथ ही शीर्ष अदालत ने सहारा को चल संपत्तियों की बिक्री की भी इजाजत दी है। मालूम हो कि मां की मृत्यु की बाद सुब्रत राय और समूह के दो निदेशकों को सुप्रीम कोर्ट ने पैरोल दी थी। 11 मई को उनकी पैरोल की अवधि और दो महीने के लिए बढ़ा दी गई थी। इसके बाद 11 जुलाई को फिर से सुप्रीम कोर्ट ने पैरोल की अवधि बढ़ा दी थी। बुधवार को पैरोल की अवधि खत्म हो रही थी। 
प्रधानमंत्री नरेंद्र मोदी की बहुप्रचारित अटल पेंशन योजना में कई पेंच सामने आ रहे हैं। कहा जा रहा है कि इस योजना में अधिकतम पेंशन 14 साल ही मिलेगी। इसके बाद भी यदि पेंशनधारी जीवित रहा तो उसे पेंशन मिलेगी या नहीं, इसका जवाब कोई नहीं दे रहा है। केन्द्रीय वित्त मंत्रालय ने बीते 9 मई को जो अटल पेंशन योजना लागू की उसमें 18 साल से लेकर 40 साल के उम्र के व्यक्ति को पात्र बनाया गया है। ये अगर प्रतिमाह 42 रुपये से 1,452 रुपये तक की राशि जमा करते हैं तो उनको 60 साल पूरा होने पर उनके द्वारा जमा की गयी पूंजी के हिसाब से 1,000 रुपये से लेकर 5,000 रुपये तक की राशि प्रति महीने पेंशन के रूप में मिलेगी। जिसने जितना ज्यादा पैसा जमा कराया उन्हें उतनी ज्यादा पेंशन मिलेगी। लेकिन नया पेंच यह सामने आ रहा है कि आखिर पेंशन कितने साल तक मिलेगी।
केंद्र सरकार ने बृहस्पतिवार को बताया कि गंगा सफाई के लिए चंदा देने वालों को टैक्स में छूट मिलेगी। लोकसभा में बताया गया कि ‘क्लीन गंगा फंड’ में योगदान करने वाले लोगों को टैक्स में छूट देने का प्रावधान वित्त विधेयक 2015 में किया गया है। केंद्रीय जल संसाधन राज्यमंत्री सनवार लाल जाट ने बताया कि क्लीन गंगा फंड की व्यवस्था लोगों से चंदा जुटाने के लिए की गई है, ताकि गंगा नदी का संरक्षण किया जा सके। सरकारी उपक्रमों और कारपोरेट घरानों को गंगा पुनरोद्धार से जोड़ने के सवाल पर मंत्री ने कहा कि नमामि गंगा परियोजना के तहत कई कारोबारी सहयोग कर रहे हैं।
देश की अर्थव्यवस्था को समानांतर ढंग से चुनौती दे रही काले धन और जाली नोटों की समस्या पर लगाम लगाने के लिए मोदी सरकार इलेक्ट्रॉनिक लेन-देन (ई-ट्रांजेक्शन) को बढ़ावा देने की तैयारी में है। इस बारे में एक प्रस्ताव तैयार है, जिसमें नकदी के बजाय डेबिट व क्रेडिट कार्डों के जरिए ज्यादा से ज्यादा भुगतान को तरजीह देकर अर्थव्यवस्था को ज्यादा से ज्यादा प्लास्टिक मनी पर आधारित बनाने की बात कही गई है। केंद्रीय वित्त मंत्रालय द्वारा तैयार किए गए प्रस्ताव के मसौदे के मुताबिक ई-ट्रांजेक्शन को बढ़ावा देने के कदम से काले धन और जाली मुद्रा की समस्या पर प्रभावी ढंग से काबू पाया जा सकता है। साथ ही कर वसूली करने वाले विभागों को भी व्यक्तियों और कंपनियों द्वारा किए जा रहे भुगतानों का पता चल सकेगा। इससे यह भी पता करने में मदद मिलेगी कि करों का भुगतान आय या खर्चों के अनुरूप किया जा रहा है या नहीं। प्रस्ताव में छोटे दुकानदारों तक को इलेक्ट्रॉनिक भुगतान के दायरे में लाकर अर्थव्यवस्था के साथ ज्यादा बेहतर ढंग से जोड़ने की बात कही गई है। इन दुकानदारों द्वारा ग्राहकों से कार्ड के जरिए भुगतान लेने और खुद के भुगतान भी इसी तरह करने को बढ़ावा दिया जाएगा। ऐसा करके लगातार बढ़ती जा रही नकली नोटों व सिक्कों की समस्या से भी काफी हद तक निजात पाई जा सकेगी। मंत्रालय के प्रस्ताव में ई-ट्रांजेक्शन को बढ़ावा देने के लिए ग्राहकों और कारोबारियों दोनों ही को लाभान्वित करने की बात कही गई है। ऐसा नकद भुगतान के बजाय इलेक्ट्रानिक ट्रांजेक्शन करने के एवज में उन्हें एक निश्चित सीमा तक कर छूट देकर किया जा सकता है। उदाहरण के लिए कुल लेनदेन का 50 फीसदी ई-ट्रांजेक्शन के जरिए करने वाले कारोबारियों या दुकानदारों को मूल्य वर्धित कर (वैट) में एक-दो फीसदी की छूट दी जा सकती है।
कॉल ड्रॉप होना अब टेलीकॉम कंपनियों के लिए काफी महंगा साबित हो सकता है। कॉल ड्रॉप पर तय नियमों को तोड़ने पर संबंधित टेलीकॉम कंपनियों के अधिकारियों को दो साल की जेल के साथ उन कंपनियों पर 10 करोड़ रुपये तक का जुर्माना किया जा सकता है। कॉल ड्रॉप पर जुर्माने के प्रावधान पर सुप्रीम कोर्ट में असफल होने के बाद भारतीय दूरसंचार नियामक प्राधिकरण (ट्राई) अब नए सिरे से सख्ती की तैयारी कर रहा है। ट्राई ने कॉल ड्रॉप पर लगाम लगाने के लिए सरकार से ज्यादा अधिकार दिए जाने की मांग की है। कॉल ड्रॉप के मामले में शुक्रवार को ट्राई की तरफ से महत्वपूर्ण बैठक भी बुलाई गई है। ट्राई ने इस अधिकार को हासिल करने के लिए ट्राई कानून  1997 की धारा 29 में संशोधन का प्रस्ताव किया है। यह धारा ट्राई के निर्देशों के उल्लंघन पर जुर्माना लगाने से जुड़ी है। ट्राई ने दूरसंचार विभाग से कहा है कि अगर टेलीकॉम कंपनियां इस एक्ट के रेग्युलेशन लाइसेंस के दिशा-निर्देश के खिलाफ काम करती हैं तो ऐसी कंपनियों पर 10 करोड़ रुपये का जुर्माना लगाया जाएगा। अभी ट्राई को कॉल ड्रॉप के लिए जिम्मेदार सर्विस कंपनी पर अधिकतम 2 लाख रुपये जुर्माना लगाने का अधिकार है। पिछले साल अक्तूबर में ट्राई ने कॉल ड्रॉप होने पर टेलीकॉम कंपनियों पर एक रुपये प्रति कॉल ड्रॉप की दर से जुर्माने का प्रावधान किया था जिसे इस साल एक जनवरी से लागू किया जाना था। लेकिन ट्राई के इस प्रावधान को टेलीकॉम कंपनियों ने अदालत में चुनौती दे दी। सुप्रीम कोर्ट ने ट्राई के प्रावधान को यह कहते हुए खारिज कर दिया था कि ट्राई के पास इस प्रकार का जुर्माना लगाने का अधिकार नहीं है। हाल ही में ट्राई ने कॉल ड्रॉप की वास्तविक स्थिति को जानने के लिए कई शहरों में परीक्षण कराया था। लेकिन इस परीक्षण में अधिकतर कंपनियां फेल रही। यह भी पाया गया कि टेलीकॉम कंपनियां कॉल ड्रॉप को छिपाने के लिए रेडियो टेक्नोलॉजी का इस्तेमाल कर रही है जिससे कॉल ड्रॉप होने के बावजूद उपभोक्ताओं को अधिक कीमत चुकानी पड़ती है। टेलीकॉम कंपनियों की दलील है कि मोबाइल टावर लगाने में होने वाली दिक्कतों की वजह से कॉल ड्रॉप की स्थिति बनी हुई है। हालांकि पिछले आठ-दस महीनों में देश भर में मोबाइल टावर की 90000 साइट्स विकसित करने की बात की जा रही है। सुप्रीम कोर्ट ने खारिज किया था मुआवजे का आदेश टेलीकॉम रेगुलेटर ट्राई ने 16 अक्तूबर, 2015 को आदेश जारी कर टेलीकॉम कंपनियों से कहा था कि कॉल ड्रॉप (बात करते-करते फोन कट जाना) से उपभोक्ताओं को आर्थिक रूप से नुकसान झेलना पड़ता है। इसलिए कंपनियों को कॉल ड्रॉप होने पर एक रुपये उपभोक्ता को बतौर मुआवजा देना होगा, जो एक दिन में अधिकतम तीन रुपये हो सकते हैं। लेकिन सुप्रीम कोर्ट ने उसके इस आदेश को खारिज कर दिया। टाइमलाइन 16 अक्तूबर, 2015 : ट्राई ने उपभोक्ताओं के लिए मुआवजे से संबंधित आदेश जारी किया 10 दिसंबर, 2015 : ट्राई के फैसले के खिलाफ टेलीकॉम कंपनियों ने दिल्ली हाईकोर्ट में याचिका दायर की 29 फरवरी, 2016 : हाईकोर्ट ने ट्राई के फैसले को सही ठहराते हुए कंपनियों से मुआवजा देने को कहा टेलीकॉम कंपनियों ने सुप्रीम कोर्ट में हाईकोर्ट के फैसले को चुनौती दी। 18 मार्च, 2016 : सुप्रीम कोर्ट ने ट्राई से कॉल ड्रॉप के तकनीकी पहलुओं पर विचार करने को कहा 11 मई, 2016 : सुप्रीम कोर्ट ने ट्राई के फैसले पर रोक लगाते हुए हाईकोर्ट के फैसले को भी रद्द कर दिया 
केंद्रीय कर्मचारियों को नए साल से 15 फीसदी वेतन वृद्धि का तोहफा मिल सकता है। सातवें वेतन आयोग ने अपनी रिपोर्ट तैयार कर ली है और इसे बृहस्पतिवार को वित्त मंत्री अरुण जेटली को सौंपा जाएगा। बताया जा रहा है कि रिपोर्ट में लगभग 15 फीसदी वेतन वृद्धि की सिफारिश की गई है। हालांकि कर्मचारी इससे ज्यादा की उम्मीद कर रहे थे। आयोग के अध्यक्ष जस्टिस एके माथुर ने मंगलवार को रिपोर्ट तैयार होने की जानकारी दी। इसे तैयार करने में संगठनों, महासंघों और कर्मचारियों के प्रतिनिधियों समेत सभी संबंधित पक्षों की राय शामिल की गई है। सूत्रों के अनुसार 900 पन्नों की रिपोर्ट में ग्रुप ए में आने वाली सभी सेवाओं को समानता पर लाने की सिफारिश की गई है। अभी केंद्र सरकार के ऊंचे पदों पर भारतीय प्रशासनिक सेवा के अधिकारियों का कब्जा है। रिपोर्ट में सेवानिवृत्ति की उम्र सीमा को भी नहीं बदला गया है। अगर कैबिनेट आयोग की सिफारिशों को मंजूरी दे देती है तो अगले साल एक जनवरी से नया वेतनमान लागू हो जाएगा। इससे केंद्र सरकार के 48 लाख कर्मचारियों और 55 लाख पेंशन धारक लाभान्वित होंगे। आयोग की सिफारिशों का असर राज्य सरकार के कर्मचारियों पर भी पड़ेगा।
ट्रेनों में यात्रियों को भोजन के ज्यादा विकल्प मुहैया कराने की कवायद के तहत रेलवे ने अब रेडी-टु-ईट आइटम उतारे हैं। कुछ चुनिंदा ट्रेनों और स्टेशनों पर ई-कैटरिंग सर्विस शुरू किए जाने से यात्री अब पहले से तैयार भोजन का ऑर्डर दे सकेंगे। रेलवे ने रेडी टु ईट फूड आइटमों की सप्लाई के लिए गिटवाको फार्म, बीटीडब्ल्यू इंडिया, गिट्स फूड्स और आर्यन फूड प्रोडक्ट को पैनल में शामिल किया है। केएफसी, डोमिनोज, हल्दीराम, बिट्टू टिक्की वाला, फूड पांडा पहले से ही पैनल में शामिल हैं। ई-कैटरिंग सर्विस देश की 1350 ट्रेनों में उपलब्ध है। इनमें पैंट्री कार नहीं है। इसके अलावा यह सर्विस 45 स्टेशनों पर भी उपलब्ध है। 
भारत के फूड क्वालिटी रेगुलेटर फूड सेफ्टी एंड स्टैंडर्ड अथॉरिटी ऑफ इंडिया ने जिंगा (Tzinga) नाम के एक एनर्जी ड्रिंक को असुरक्षित बताते हुए बाजार से वापस लेने का आदेश दिया है। यह ड्रिंक गुड़गांव के हेक्टर बेवरेजेज नाम के एक स्टार्टअप के द्वारा बनाई जाती है। आपको बता दें कि इस कंपनी में इंफोसिस के को-फाउंडर नारायण मूर्ति का भी पैसा लगा है। यह पैसा मूर्ति की वेंटर कैपिटल फंड और कैटमारन (catamaran) इन्वेस्टमेंट प्राइवेट लिमिटेड के जरिए हेक्टर बेवरेज में लगाया गया था। आपको बता दें कि ऐसा बहुत ही कम होता है जब किसी कंपनी के प्रोडक्ट को ही बाजार से हटाने का आदेश जारी किया जाता है। आमतौर पर प्रोडक्ट को बदलने या फिर उसकी पैकेजिंग या फॉर्मूले में कुछ बदलाव के आदेश दिए जाते हैं, लेकिन इस बार कंपनी के इस प्रोडक्ट को ही बाजार से हटाने के आदेश दिए गए हैं।
नौकरीपेशा लोगों के लिए एक बार फिर से खुश करने वाली खबर आ रही है। इस खबर के तहत अब लोगों को अपने पीएफ का पैसा क्लेम करने के 20 दिन बाद ही मिल जाएगा। आपको बता दें कि अब तक यह सीमा 30 दिन की थी, जिसे कम कर दिया गया है। इकोनॉमिक टाइम्स में छपी खबर के अनुसार, केंद्रीय प्रोविडेंट फंड कमिश्नर के के जालान ने कहा कि श्रम मंत्री ने ईपीएफओ से जुड़े कई फैसले लिए हैं। इन फैसलों में से ही यह भी एक है। उन्होंने बताया कि श्रम मंत्रालय ने एक बैठक में निर्णय लेते ईपीएफओ को आदेश दिया है कि वह अपने फंड का कम से कम 5 फीसदी हिस्सा शेयर मार्केट में निवेश करे।
प्रधानमंत्री नरेंद्र मोदी के निर्देश पर ब्रिटिश इंडिया कॉरपोरेशन (बीआईसी) की उत्तर प्रदेश स्थित लाल इमली मिल, तो पंजाब स्थित धारीवाल मिल को सरकार पुनर्जीवित करने जा रही है। कुछ दशक पहले तक अपने उत्पाद के लिए मशहूर लाल इमली व धारीवाल के पुनरुत्थान की तैयारी शुरू हो चुकी है। इस संबंध में टेक्सटाइल मंत्रालय ने एक रोडमैप भी तैयार कर लिया है। टेक्सटाइल मंत्रालय का उद्देश्य लाल इमली व धारीवाल ब्रांड को फिर से जीवित करना है, ताकि इस नाम से कई उत्पादों को बेचा जा सके।
क्या आप जानते हैं कि आपकी टेलीकॉम सर्विस प्रदाता कंपनी आपकी जेब पर डाका डाल रही है? जी हां, टेलीकॉम कंपनियों ने आपको चूना लगाने के लिए एक चोर दरवाजा तलाश लिया है। इसके जर‌िए कंपनियां बात न होने पर भी आपसे पैसे वसूल रही हैं। दरअसल कंपनियां खास टेक्नोलॉजी आरएलटी (रेडियो-लिंक टेक्‍नोलॉजी) का इस्तेमाल कर ग्राहकों और सरकार को बेवकूफ बना रही हैं। इस टेक्नोलॉजी के जरिए कॉल ड्रॉप होने पर भी आपकी कॉल तब तक कनेक्ट दिखायी देती है, जब तक कि आप इसे खुद ही न काट दें। उल्‍लेखनीय है कि पहले नेटवर्क ना होने की सूरत में कॉल अपने आप कट जाती थीऔर मीटर वहीं बंद हो जाता था। लेकिन अब चूंकि कॉल कनेक्ट रहती है और मीटर चलता रहता है। इसलिए बात हो या न हो कॉल का चार्ज देना पड़ता है। साथ ही बात ना होने की हालत में ग्राहक खुद फोन काटता है इसलिए ये कॉल ड्रॉप भी नहीं माना जाता। कंपनियां इस कवायद से कॉलड्रॉप को छुपा रही हैं और ट्राई को बता रही हैं कि कॉलड्रॉप में कमी आयी है। सीएनबीसी आवाज की खबर के बाद ट्राई ने कंपनियों की इस लूट के खिलाफ कार्रवाई करने का भरोसा दिलाया है। 
विदेशों में काला धन रखने वालों पर लगाम कसने के लिए शुक्रवार को मोदी सरकार ने बिल पेश कर दिया है, जिसमें काफी कड़े प्रावधान किेए गए हैं। इन प्रावधानों के अनुसार अगर कोई व्यक्ति विदेश में संपत्ति या धन की जानकारी सरकार को नहीं देगा तो उस पर 90 फीसदी का जुर्माना लगाया जाएगा। आपको बता दें कि यह जुर्माना उस पर लगने वाले 30 प्रतिशत टैक्स के अतिरिक्त होगा। वहीं दूसरी ओर, जो विदेश में अपनी संपत्ति या धन होने की घोषणा करता है, उसे सिर्फ 30 प्रतिशत का जुर्माना अदा करना होगा। हालांकि, यह जुर्माना भी उस पर लगने वाले 30 फीसदी टैक्स के अतिरिक्त होगा। सरकार इन नियमों को अप्रैल 2016 से लागू करना चाहती है, लेकिन अभी तक यह साफ नहीं है कि इस अनुपालना की अवधि क्या होगी। इस बिल में ऐसे भी प्रावधान किए गए हैं, जिनसे टैक्स अथॉरिटीज की तरफ से किए जाने वाले किसी दुरुपयोग से भी बचा जा सके।
सरकार ने नए इनकम टैक्स रिटर्न (आईटीआर) फॉर्मों को वापस लेने के संकेत दिए हैं। नए रिटर्न फॉर्मों में आयकर दाताओं को सभी बैंक खातों और विदेश यात्रा से संबंधित जानकारियों देना जरूरी बना दिया गया है। वित्त मंत्री अरुण जेटली ने शनिवार को वाशिंगटन से फोन कर कहा कि सरकार इस नए नियम पर पुनर्विचार करेगी। समझा जाता है कि उन्होंने राजस्व सचिव शक्तिकांत दास को फोन कर इस पूरी प्रक्रिया को रोकने और नए सरल फॉर्म लाने को कहा है। राजस्व सचिव शक्तिकांत दास ने बताया कि वित्त मंत्री ने आईटीआर फॉर्म को सरल करने के लिए कहा है। सेंट्रल बोर्ड ऑफ डायरेक्ट टैक्सेस (सीबीडीटी) ने शुक्रवार को ही वर्तमान वित्त वर्ष के लिए नया फॉर्म जारी किया था।
इंटरनेट के जरिए भरे गए आयकर रिटर्न में जानकारी प्राप्त करने में आने वाली परेशानी को खत्म करने के लिए सीबीडीटी ने करदाताओं के मोबाइल फोन पर वन टाइम पासवर्ड (ओटीपी) भेजने का फैसला किया है। आधार डाटा बेस से पुष्टि के बाद ही यह ओटीपी आएगा और 24 घंटे के लिए वैध रहेगा। कर विभाग के एक अधिकारी ने बताया कि हाल ही में समीक्षा वर्ष 2015-16 के लिए जारी नए फॉर्म को देखते हुए इसे जल्द ही शुरू करने का फैसला किया गया है। आयकर रिटर्न भरने की अंतिम तारीख 31 अगस्त है। अधिकारी ने बताया कि नए फॉर्म में आधार नंबर रहेगा और विभाग की ओर से आधार नंबर का मोबाइल नंबर और अन्य अहम निजी जानकारियों से मिलान करने के बाद ओटीपी तैयार किया जाएगा और इसे रिटर्न फॉर्म को अंतिम रूप से सबमिट करने से पहले वैलिडेट करने के लिए भेजा जाएगा।
देश के सबसे बड़े बैंक भारतीय स्टेट बैंक ने नेशनल पेमेंट कॉरपोरेशन ऑफ इंडिया (एनपीसीआई) के साथ मिलकर गुरुवार को रूपे का प्लेटिनम डेबिट कार्ड लॉन्च किया है। एनपीसीआई के मैनेजिंग डायरेक्टर और सीईओ एपी होटा ने कहा कि रूपे ग्राहकों को सुविधा देने वाले स्पेशल फीर्चस के साथ आने वाला कार्ड है, जो एटीएम और ऑनलाइन भुगतान दोनों ही प्लेटफॉर्म पर काम करता है। फिलहाल यह कार्ड ग्राहकों को फ्री में जारी किया गया है, लेकिन ग्राहकों को हर तिमाही में 50,000 रुपए का बैलेंस रखना होगा। जल्द ही एनपीसीआई इंटरनेशनल रूपे डेबिट कार्ड भी जारी करेगा। जनवरी 2016 में रूपे का क्रेडिट कार्ड भी लॉन्च होना है।
रेनॉ निसान ऑटोमोटिव इंडिया ने अपने कर्मचारियों के साथ वेतन के मुद्दों पर तीन साल के लिए करार किया है। करार के अनुसार कर्मचारियों के वेतन में 18,000 रुपये मासिक की बढ़ोतरी होगी। यह बढ़ोतरी अगले तीन साल में क्रमवार ढंग से की जाएगी। यह समझौता 1 अप्रैल 2016 से लागू होगा और 31 मार्च 2019 तक लागू रहेगा। इस समझौते से संयंत्र में काम करने वाले तकनीकी कामगारों के मासिक वेतन में 18,000 रुपये का इजाफा होगा। समझौते में कर्मचारियों और उनके परिवार के लिए भी कई तरह की सुविधाएं मिलने की बात है। 
देश के पांच करोड़ भविष्य निधि खाताधारकों को उनकी जमा रकम के साथ-साथ स्वास्थ्य बीमा का लाभ भी मिल सकता है। कर्मचारी भविष्य निधि संगठन एंप्लाय डिपॉजिट लिंक इंश्योरेंस (ईडीएलआई) की अतिरिक्त रकम से यह सुविधा पीएफ खाताधारकों को देने पर विचार कर रहा है। संगठन की ओर से इस प्रस्ताव को बृहस्पतिवार को होने वाली केंद्रीय न्यासी बोर्ड की बैठक में रखा जाएगा। सिंगापुर मॉडल की तर्ज पर तैयार किए गए इस प्रस्ताव को बैठक में आम सहमति के लिए पेश किया जाएगा। प्रस्ताव के मुताबिक पीएफ एक्ट में संशोधन कर पीएफ खाताधारकों को ईडीएलआई कोष से स्वास्थ्य बीमा दिया जा सकता है। अगर इस प्रस्ताव पर आम सहमति बनी तो देश के करीब 15 करोड़ लोगों को तत्काल स्वास्थ्य बीमा कवर मिल सकेगा। इसमें ज्यादातर सरकार के लक्षित गरीब वर्ग के लोग शामिल होंगे।
अगले वर्ष आयकर रिटर्न भरने में न तो दिक्कत होगी और न ही देरी, क्योंकि रिटर्न फार्म को आसान करने के लिए केंद्रीय प्रत्यक्ष कर बोर्ड (सीबीडीटी) ने काम शुरू कर दिया है। इसके लिए गठित कमेटी की बैठक इसी सप्ताह हुई है। अधिकारियों का कहना है कि इस बार जोर फार्म को आसान करने पर है और इसे अगले वर्ष अप्रैल से पहले अधिसूचित कर दिया जाएगा। केंद्रीय वित्त मंत्रालय के वरिष्ठ आधिकारिक सूत्रों से मिली जानकारी के अनुसार असेसमेंट वर्ष 2016-17 के लिए आयकर रिटर्न फार्म तैयार करने की जो कमेटी गठित हुई है उसकी पहली बैठक बीते मंगलवार को हो गई। उस दौरान अंतरराष्ट्रीय कराधान, छूट (एक्जंप्शन), ऑनलाइन रिटर्न आदि से संबंधित विभिन्न पहलुओं पर चर्चा हुई। इस बात पर भी चर्चा हुई कि ऑनलाइन परेशानी होती है और इसे कैसे दूर किया जा सकता है। गौरतलब है कि सीबीडीटी ने आयकर रिटर्न फार्म को आसान बनाने के लिए जो कमेटी गठित की है, उसमें टीपीएल, इंटरनेशनल टैक्सेशन, एक्जंप्शन, सेंट्रलाइज्ड प्रोसेसिंग सेंटर, टीडीएस आदि विभागों के प्रतिनिधियों को शामिल किया गया है।
दूरसंचार नियामक ट्राई एक माह में इंटरनेट आधारित टेलीफोन सेवा पर परामर्श पत्र प्रस्तुत करेगी। यह जानकारी भारतीय दूरसंचार नियामक प्राधिकरण (ट्राई) के अध्यक्ष आरएस शर्मा ने दी। उनसे मोबाइल ऐप्लीकेशंस से की जाने वाली कॉल पर नियामक के विचारों के बारे में पूछा गया था।
प्रोविडेंट फंड यूं तो लंबे समय के लिए किया गया निवेश होता है, लेकिन कई बार लोग इसे समय से पहले निकालना चाहते हैं, लेकिन जानकारी के आभाव के कारण उन्हें इसके लिए बहुत भटकना पड़ता है। आइए जानते हैं कैसे निकाला जाता है पीएफ का पूरा पैसा। कुछ समय पहले जब भी कोई व्यक्ति एक कंपनी से दूसरी कंपनी में जाता था, तो वह पुरानी कंपनी से अपना पीएफ का पैसा निकाल लेता था। हालांकि, पैसे ट्रांसफर की सुविधा तब भी थी, लेकिन वह प्रक्रिया काफी जटिल थी। अब पीएफ ट्रांसफर के लिए मोदी सरकार ने यूएएन की शुरुआत करके काफी सहूलियत दे दी है। यदि आपने 1 जनवरी 2014 से पहले किसी कंपनी से नौकरी छोड़ी है तो आपका यूएएन नंबर नहीं होगा, क्योंकि 1 जनवरी 2014 के बाद से ही कर्मचारियों को यूएएन नंबर दिए गए हैं। इन सभी के बावजूद अगर कंपनी बदलने पर आप अपने पीएफ के पूरे पैसे निकालना चाहते हैं तो इसके लिए आपको सिर्फ कुछ बातों और इस प्रक्रिया का ध्यान रखना होगा।
लगातार टैक्स डिफॉल्टर्स की लिस्ट जारी कर रहे इनकम टैक्स डिपार्टमेंट ने बुधवार को भी 31 टैक्स डिफॉल्टर्स की लिस्ट जारी की है। इन सभी पर कुल मिलाकर करीब 1500 करोड़ रुपए बकाया है। (यहां देखें पूरी लिस्ट)
निजी क्षेत्र के अग्रणी एचडीएफसी बैंक ने बायोमीट्रिक तकनीक का इस्तेमाल करके केवल 30 मिनट में ऑटो लोन देने की सुविधा शुरू की है। यह 30 मिनट वाला ऑटो लोन एचडीएफसी बैंक के वर्तमान ग्राहकों के साथ-साथ अन्य व्यक्तियों के लिए भी उपलब्ध है। तकनीक-आधारित इस समाधान के साथ दोपहिया वाहनों के लिए लोन भी केवल 15 मिनट के अंदर स्वीकृत किया जा सकता है। बैंक द्वारा सोमवार को यहां जारी एक बयान के मुताबिक इस सुविधा की शुरुआत के साथ ऑटो लोन लेने के इच्छुक कोई व्यक्ति किसी वाहन डीलर या बैंक के किसी अन्य संपर्क-स्थल पर आ कर अपनी आधार कार्ड संख्या और अपना फिंगरप्रिंट दे सकते हैं। ग्राहक संपर्क के उस स्थान पर उपलब्ध बायोमीट्रिक तकनीक से इन विवरणों का मिलान विभिन्न डेटाबेस में संकलित सूचनाओं से किया जायेगा ताकि ग्राहक की पहचान का सत्यापन हो सके। यदि वह व्यक्ति लोन के योग्य हुआ तो बेहद कम दस्तावेजों की आवश्यकता के साथ उस ग्राहक को रिकॉर्ड समय में लोन स्वीकृत कर दिया जायेगा।
जब रुपये में गिरावट शुरू हुई और यह 60 रुपये प्रति डॉलर के मनोवैज्ञानिक स्तर को भी पार कर गया तो नरेंद्र मोदी ने तंज भरे लहजे में टिप्पणी की थी कि भारत के प्रधानमंत्री अर्थशास्त्री हैं, इसके बावजूद देश की अर्थव्यवस्था इतनी बुरी स्थिति में है। बहुत जल्द डॉलर की दर वित्त मंत्री पी चिदंबरम की उम्र तक पहुंच जाएगी। चिदंबरम उस समय 68 वर्ष के थे। इतिहास एक बार फिर से मोदी के सामने खुद को दोहरा रहा है। प्रधानमंत्री नरेंद्र मोदी अब विकास और आर्थिक मोर्चे पर कड़ी चुनौतियों का सामना कर रहे हैं, क्योंकि जोरदार बहुमत के बावजूद भारतीय अर्थव्यवस्था को खराब स्थिति से बाहर निकालने को लेकर सरकार की क्षमता पर सवाल उठाए जा रहे हैं। डॉलर के मुकाबले रुपये की कीमत में लगातार गिरावट बृहस्पतिवार को 64.28 रुपये प्रति डॉलर पर पहुंच गई। संयोग से मोदी 64 वर्ष की आयु के हैं और 7.5 फीसदी जीडीपी ग्रोथ के दावों के बावजूद शर्मिंदगी साफ तौर पर दिख रही है। भारत के पास डॉलर का बेहतर भंडार होने के बावजूद रुपया कहर ढा रहा है। बृहस्पतिवार को रुपया 64 रुपये प्रति डॉलर के स्तर को पार कर 20 माह के न्यूनतम स्तर तक पहुंच गया। रुपया सितंबर, 2013 में इस स्तर के आसपास पहुंचा था। दिन के निचले स्तर की बात करें तो रुपया 64.28 रुपये प्रति डॉलर के स्तर पर पहुंच गया था। यह बुधवार को बंद हुए 63.54 रुपये प्रति डॉलर की तुलना में 74 पैसे अथवा 1 फीसदी नीचे आया है।
आरकॉम व वोडाफोन को छोड़ अन्य सभी टेलीकॉम ऑपरेटर्स कॉल ड्रॉप के बेंचमार्क को हासिल करने में असफल रहे हैं। हाल ही में भारतीय दूरसंचार नियामक प्राधिकरण (ट्राई) ने दिल्ली में मोबाइल की गुणवत्ता सेवा जानने के लिए परीक्षण कराया था। ट्राई के मुताबिक सभी टेलीकॉम ऑपरेटर्स का प्रदर्शन कॉल ड्राप दर के तय मानक से नीचे चल रहा है और पिछले परीक्षण के मुकाबले उनकी गुणवत्ता में और गिरावट आई है।  ट्राई ने टेलीकॉम ऑपरेटर्स पर किए जाने वाले परीक्षण के परिणाम को घोषित करने के लिए वेबसाइट लांच किया है। यह परीक्षण 3-6 मई के बीच में किया गया था। परीक्षण में ट्राई ने पाया कि एयरसेल अन्य टेलीकॉम आपरेटर्स के मुकाबले उच्च स्तर पर रेडियो लिंक टाइम आउट टेक्नोलॉजी का इस्तेमाल कर रहा है।  ट्राई के मुताबिक ट्राई दूरसंचार विभाग को ट्राई कानून में संशोधन के लिए लिखेगा ताकि ट्राई को टेलीकॉम ऑपरेटर्स पर जुर्माना लगाने का अधिकार मिल सके।  हाल ही में सर्वोच्च न्यायालय ने अपने फैसले में कहा था कि ट्राई को कॉल ड्रॉप के मामले में टेलीकॉम ऑपरेटर्स पर जुर्माना करने का अधिकार नहीं है। ट्राई ने कॉल संबंधी शिकायत के लिए ऐप लांच किया है। इससे उपभोक्ताओं को अपनी शिकायत दर्ज कराने में मदद मिलेगी और 0 निवारण में भी तेजी आएगी। 
ऐतिहासिक जनमत संग्रह में ब्रिटेन ने यूरोेपीय संघ (ईयू) से अलग रहने का फैसला किया है। ईयू छोड़ने के पक्ष में वोट डालने वालों की तादाद संघ में बने रहने से थोड़ी ही ज्यादा रही लेकिन इसने ब्रिटिश प्रधानमंत्री डेविड कैमरून की कुर्सी ले ली। ईयू से ब्रिटेन के बाहर निकलने के फैसले के साथ ही पूरी दुनिया के बाजार ध्वस्त हो गए भारतीय समेत दुनिया के तमाम शेयर बाजारों में भारी गिरावट दर्ज की गई। रुपया और पाउंड काफी कमजोर होकर बंद हुआ। जनमत संग्रह के नतीजों के बाद कैमरून ने इस्तीफे का ऐलान कर दिया। उन्होंने कहा, मैं अक्टूबर में इस्तीफा दे दूंगा। मुझे नहीं लगता कि देश जिस अगले पड़ाव पर जा रहा है, वहां मुझे इसकी कमान संभालनी चाहिए। कंजर्वेटिव पार्टी को या नेता चुन लेना चाहिए। वहीं नए पीएम के लिए ईयू छोड़ने के अभियान का नेतृत्व करने वाले लंदन के पूर्व मेयर  बोरिस जॉनसन, सीनियर कंजरवेटिव नेता और चासंलर जॉर्ज ओेसबोर्न और होम सेक्रेट्री टेरेसा मे के नाम सामने तेजी से सामने आए हैं।  कैमरून ने कहा कि नए पीएम अक्टूबर तक देश की कमान संभाल कर 28 देशों के वाले संगठन ईयू से अलग होने की प्रक्रिया शुरू कर दें। जनमत संग्रह के नतीजों के  मुताबिक ईयू छोड़ने वालों की तादाद थोड़ी ही ज्यादा रही। ईयू न छोड़ने के पक्ष में 48.1 फीसदी लोगों ने वोट दिए, जबकि इससे बाहर निकलने के पक्ष में फैसला देने वालों की तादाद 51.9 फीसदी थी। ईयू में रहने के पक्ष में 1.61 करोड़ लोगों ने वोट दिए औैर इसके विपक्ष में 1.74 करोड़ लोगों के वोट पड़े। यानी कुल 13 लाख वोटों का अंतर ब्रिटेन को ईयू से बाहर ले गया।  बेहद मामूली अंतर से हुए इस फैसले के बाद ब्रिटेन के यूरोप, भारत और तमाम दूसरे देशों के साथ कारोबारी रिश्ते बदल जाएंगे। जनमत संग्रह के फैसले के बाद पूरे यूरोप में आप्रवास और दक्षिणपंथी राजनीति के बढ़ते असर जैसे मुद्दों पर नई बहस छिड़ गई है।
इनकम टैक्स रिटर्न ऑनलाइन भरने वाले लोगों के लिए आयकर विभाग का सेंट्रल बोर्ड ऑफ डारेक्ट टैक्सेस (सीबीडीटी) एक खुशखबरी लेकर आया है। अब आपको इनकम टैक्स भरने के बाद आईटीआर-वी का फॉर्म नहीं भेजना होगा। दरअसल, अब आपके वैरिफिकेशन के लिए आपका आधार कार्ड इस्तेमाल किया जाएगा। सीबीटीडी ने घोषणा की है कि अब इनकम टैक्स रिटर्न भरने के बाद आईटीआर-वी फॉर्म पोस्ट के जरिए भेजने की कोई जरूरत नहीं होगी। अब वैरिफिकेशन आधार के जरिए इलेक्ट्रॉनिक वैरिफिकेशन कोड का इस्तेमाल करके होगा। आपको बता दें कि मौजूदा नियमों के तहत ऑनलाइन इनकम टैक्स भरने वाले लोगों को टैक्स भरने के 120 दिनों के अंदर आईटीआर-वी फॉर्म भरकर सीपीसी (सेंट्रल प्रोसेसिंग सेंटर), बेंगलुरु को भेजना होता है।
वित्त मंत्रालय ने कहा है कि बाजार अनुकूल एक कदम के तहत अब गैर सरकारी प्रोविडेंट फंड का कम से कम 5 प्रतिशत हिस्सा इक्विटी या इक्विटी संबंधित संसाधनों में निवेश किया जाएगा। इसके बारे में जल्द ही आधिकारिक सूचना जारी की जाएगी। वित्त मंत्रालय के इस कदम के तहत 15 प्रतिशत तक प्रोविडेंट फंड का निवेश किया जा सकेगा। सबसे बड़ी गैर सरकारी भविष्य निधि संस्था कर्मचारी भविष्य निधि संगठन के निवेश के तरीके को लेबर मिनिस्टर के निर्देशन में सेंट्रल बोर्ड ऑफ ट्रस्टीज ने निर्धारित किया है।
सार्वजनिक क्षेत्र के  दूसरे बड़े पंजाब नेशनल बैंक (पीएनबी) से ऋण लेने वाले ग्राहकों को अब ईएमआई से राहत मिल सकेगी क्योंकि इसने बेस रेट को 0.25 फीसदी घटा कर 10 फीसदी कर दिया है। पीएनबी द्वारा यहां जारी एक बयान के मुताबिक बैंक का बेस रेट अब सवा दस फीसदी से घटा कर दस फीसदी किया जा रहा है जो कि 7 मई 2015 से लागू हो जाएगा। इससे पहले बैंक आफ बड़ौदा ने 0.25 फीसदी और एक्सिस बैंक ने 0.20 फीसदी की कटौती की थी। बैंकों से सस्ती दरों पर ऋण मिल सके, इसके लिए रिजर्व बैंक ने जनवरी से अभी तक ब्याज दरों में दो किस्तों में 0.5 फीसदी की कटौती की है। लेकिन इसका फायदा ग्राहकों अभी भी सही-सही नहीं मिल पाया है। इसी वजह से रिजर्व बैंक के गवर्नर रघुराम राजन ने वाणिज्यिक बैंकों की आलोचना भी की थी।
जापान की वाहन निर्माता सुजुकी मोटर कॉर्प के पूर्ण स्वामित्व वाले गुजरात कार संयंत्र से अगले साल तक उत्पादन शुरू हो जाएगा। सुजुकी मोटर कॉर्प के अध्यक्ष ओसामू सुजुकी ने वित्त मंत्री अरुण जेटली से मिलने के बाद यह बात कही। गुजरात संयंत्र में 18,500 करोड़ रुपये के कुल निवेश की बात कही गई है। सुजुकी ने कहा कि योजना के अनुसार परिचालन 2017 में शुरू होगा। गुजरात संयंत्र भारत में सुजुकी मोटर का पहला पूर्ण स्वामित्व वाला कार संयंत्र है। कंपनी अपनी पहली भारतीय इकाई को किनारे कर इसे स्थापित कर रही है। यह संयंत्र मारुति सुजुकी इंडिया लिमिटेड को वाहन और पुर्जों की आपूर्ति करेगा।  सुजुकी मोटर, मारुति सुजुकी इंडिया की 56 फीसदी की मालिक है। मारुति सुजुकी इंडिया देश की सबसे बड़ी वाहन निर्माता है, जिसका लगभग आधे बाजार पर नियंत्रण है। भारत के 2020 से पहले जापान और जर्मनी को पीछे छोड़ने और चीन और अमेरिका के बाद दुनिया में तीसरा सबसे बड़ा बाजार बन जाने की उम्मीद है। पहले चरण में गुजरात फैक्ट्री की क्षमता सालाना 2,50,000 वाहन बनाने की होगी। भारत में सुजुकी का कार उत्पादन 2022 तक 20 लाख यूनिट तक पहुंच जाएगा। फिलहाल उत्पादन 14 लाख यूनिट है।
वित्त मंत्री अरुण जेटली ने शनिवार को कहा कि भारत में निवेश के लिए व्यापक संभावनाएं हैं और इसकी कोई सीमा नहीं है। भारत की आर्थिक वृद्धि टिकाऊ है क्योंकि उसे अभी काफी दूरी तय करनी है। पांच दिन की यात्रा पर चीन पहुंचे जेटली ने सरकारी चैनल सीसीटीवी को दिये एक इंटरव्यू में कहा कि यह (वृद्धि) टिकाऊ है। इसकी वजह यह है कि भारत को आर्थिक वृद्धि के संदर्भ में अभी लंबा रास्ता तय करना है।’ उन्होंने कहा कि भारत में इस लिहाज से बुनियादी ढांचा, शहरीकरण, आवास, बिजली, जल तथा सामाजिक क्षेत्र में निवेश की काफी संभावनाएं हैं। जेटली ने कहा कि  वर्तमान में सार्वजनिक वित्त निवेश के मामले में नेतृत्व कर रहा है। मुझे विश्वास है कि कुछ समय में जब अर्थव्यवस्था में तेजी आएगी, निजी क्षेत्र भी इसे गति देगा।’ उन्होंने कहा कि मानसून भी सामान्य से कम रहने के बावजूद हमारी दो साल से वृद्धि अच्छी रही है। भारत की आर्थिक वृद्धि में मानसून महत्वपूर्ण भूमिका निभाता है। इस साल मानसून बेहतर रहने की उम्मीद है।’  वित्त मंत्री ने कहा कि पिछले साल हमारी वृद्धि 7.3 प्रतिशत रही। हम निश्चित रूप से इसे बनाए रखेंगे और अच्छे मानसून के साथ उम्मीद है कि यह और बेहतर होगी। पिछले साल भारत की आर्थिक वृद्धि चीन की 6.9 प्रतिशत से अधिक रही। वैश्विक बुनियादी ढांचा तथा आर्थिक वृद्धि के मुद्दे पर जेटली ने वैश्विक आर्थिक मंदी पर अपनी चिंता रखी।
वित्त मंत्रालय ने लोगों से बजट में बढ़ा हुआ 14 फीसदी सेवा कर नहीं देने के लिए कहा है। दरअसल वित्त बिल अभी तक संसद से पारित नहीं हुआ है, इसलिए यह प्रावधान अभी लागू नहीं होगा। राजस्व सचिव शक्तिकांत दास ने शनिवार को ट्वीट कर कहा कि यदि कोई आपसे फाइनेंस बिल पारित होने के पहले ही 14 प्रतिशत सेवा शुल्क ले रहा है तो स्थानीय मुख्य आयुक्त के यहां शिकायत दर्ज कराएं। वित्त मंत्री अरुण जेटली ने 2015-16 बजट में सेवा कर को 12 से बढ़ाकर 14 फीसदी कर दिया है। राजस्व विभाग द्वारा अधिसूचना जारी करने के बाद यह बढ़ी हुई दर लागू होगी। इस बीच शिकायत आ रही थी कि कुछ रेस्तरां अपने ग्राहकों से बढ़ा हुआ सेवा कर वसूल रहे हैं। इसी के बाद राजस्व सचिव को सामने आना पड़ा। उन्होंने ट्वीट कर यह भी बताया कि संसद के बचे हुए बजट सत्र में उत्पाद एवं सेवा शुल्क (जीएसटी) पर संवैधानिक संशोधन सरकार की प्राथमिकता है।
प्रधानमंत्री नरेन्द्र मोदी की महत्वाकांक्षी सुकन्या समृद्धि योजना के तहत अगले सप्ताह से 28 बैंकों में भी खाता खुलने लगेगा। भारतीय रिजर्व बैंक ने इसके लिए कुछ बैंकों के अध्यक्ष एवं प्रबंध निदेशक को बुधवार को ही पत्र भेज दिया है। इसके बाद पंजाब नेशनल बैंक (पीएनबी) ने तो गुरुवार को ही सर्कुलर जारी कर दिया। उम्मीद की जा रही है कि पीएनबी में शुक्रवार से और अन्य अधिकृत बैंकों में अगले सप्ताह तक इसके तहत खाता खुलने लगेंगे। प्रधानमंत्री ने 22 जनवरी 2015 को ही सुकन्या समृद्धि योजना की शुरुआत की थी, लेकिन उसके तहत बैंकों में खाता खुलना शुरू नहीं हो पाया है। इस बारे में जब बैंकों से पूछा जाता था तो उनका जवाब होता था कि अभी रिजर्व बैंक की तरफ से उन्हें कम्युनिकेशन नहीं मिला है।
सोने की कीमतों में एक बार फिर से गिरावट दर्ज की गई है। अंतर्राष्ट्रीय बाजार के साथ-साथ घरेलू बाजार में भी सोने और चांदी की कीमतें गिर गई हैं। गुरूवार को सर्राफा बाजार में सोने की कीमत 120 रुपए कम हो गई। सोने की कीमतों में कमी के चलते प्रति दस ग्राम सोने की कीमत 27,230 रुपए प्रति ग्राम था। पिछले दो दिनों में सोने की कीमतों में बढ़ोतरी हुई थी। वहीं चांदी की कीमतों में गिरावट दर्ज की गई है। चांदी की कीमत में 150 रुपए की कमी दर्ज की गई है। चांदी की कीमत गुरूवार को 37,850 रुपए प्रति किलो के स्तर पर पहुंच गई है।
घरेलू बाजार में दालों की कीमतों पर नियंत्रण रखने के लिए सरकार अब सार्वजनिक कंपनी एमएमटीसी के माध्यम से चने व मसूर की दाल का आयात करने जा रही है। अब तक सरकार मुख्य रूप से अरहर दाल का आयात कर रही थी। घरेलू बाजार में दाल के दाम पर काबू रखने के लिए सरकार दालों का बफर स्टॉक बनाना चाहती है ताकि दाल के भाव में बेतहाशा बढ़ोतरी नहीं हो सके। पिछले महीने अरहर दाल के आयात के लिए वाणिज्य मंत्रालय ने म्यांमार सरकार से बात की थी। अरहर दाल की कीमत बढ़ने पर उसके समर्थन में अन्य दालों के भाव भी बढ़ जाते हैं। इसलिए सरकार ने अब मसूर व चने की दाल का आयात करना चाहती है। सरकारी सूत्रों के मुताबिक सरकार चने व मसूर की 7,500 टन दाल का आयात कर सकती है। इस साल चने की फसल कम हुई है। सरकारी सूत्रों के मुताबिक 7,500 टन दाल में 2,500 टन मसूर की दाल का आयात किया जाएगा तो 5,000 टन चने की दाल का आयात होगा।   सूत्रों के मुताबिक जल्द ही एमएमटीसी इन दालों का आयात करने के लिए टेंडर जारी करने जा रही है। एमएमटीसी पहले ही 46,000 टन दाल का आयात करने का आर्डर कर चुकी है। इनमें से 14,000 टन से अधिक आयातित दालें भारत पहुंच चुकी है तो बाकी की दालें भी जल्द ही घरेलू बाजार में आ जाएंगी। पिछले साल अरहर दाल की कीमतें 200 रुपये प्रति किलोग्राम के स्तर को पार कर गई थी। इसके बाद सरकार ने दाल का बफर स्टॉक बनाने का फैसला किया। बफर स्टॉक के लिए सरकार अब तक 1.19 लाख टन दाल की खरीदारी कर चुकी है। सूत्रों के मुताबिक जुलाई आखिर तक रबी में पैदा होने वाली दालों की सरकारी खरीद की जा सकती है। वर्तमान में अरहर दाल के भाव 120-125 रुपये प्रति किलोग्राम के आसपास बताए जा रहे हैं। केंद्र सरकार की तरफ से देश के विभिन्न राज्यों को 66 रुपये प्रति किलोग्राम की दर से अरहर दालें दी गईं ताकि राज्यों में अधिकतम 120 रुपये प्रति किलोग्राम की दरों से अरहर दालों की बिक्री हो सके। वर्ष 2015-16 में 176 लाख टन दालों के उत्पादन की संभावना है जबकि घरेलू स्तर पर दाल की सालाना मांग 235 लाख टन है। इस अंतर को बराबर करने के लिए हर साल दालों का आयात करना पड़ता है।
गारमेंट क्षेत्र के लिए सरकार की तरफ से बुधवार को 6000 करोड़ रुपये के विशेष पैकेज की घोषणा से गारमेंट उद्योग में नई जान आने की संभावना जग गई है। औद्योगिक संगठनों का कहना है कि सरकार के इस फैसले से निर्यातक वैश्विक बाजार में पहले के मुकाबले अधिक प्रतिस्पर्धा कर पाएंगे और इस क्षेत्र में नए निवेश आने से भारी संख्या में रोजगार का सृजन होगा। फेडरेशन ऑफ इंडियन एक्सपोर्ट आर्गेनइजेशंस (फियो) के  अध्यक्ष एस.सी. रल्हन ने कहा कि इस पैकेज की मदद से इस क्षेत्र की पुरानी मांगें पूरी हो सकेंगी और इससे देश से होने वाला निर्यात पहले के मुकाबले अधिक प्रतिस्पर्धा के लायक हो पाएगा। उन्होंने कहा कि ड्यूटी ड्रा.बैक के माध्यम से राज्य करों में छूट और एडवांस ऑथराइजेशन के तहत फैबरिक के आयात पर ड्यूटी ड्रा.बैक के प्रावधान से निर्यात की लागत कम होगी और हमारी मुकाबला क्षमता बढ़ेगी। गारमेंट क्षेत्र को अतिरिक्त उत्पादन व रोजगार के आधार पर 10 फीसदी अतिरिक्त टफ सब्सिडी देने के फैसले से गारमेंट क्षेत्र को अपने उत्पादन में बढ़ोतरी के साथ खुद को आधुनिक बनाने में मदद मिलेगी। अपैरल एक्सपोर्ट प्रमोशन काउंसिल (एईपीसी) के चेयरमैन अशोक रजानी ने कहा कि यह एक ऐसा विशेष पैकेज है जो सिर्फ उद्योग की जरूरतों को ही पूरा नहीं करता बल्कि रोजग़ार के अवसर भी पैदा करता है जो देश की जरूरत है। उन्होंने कहा की श्रम सुधारों से सिर्फ  उद्योग को ही नहीं बल्कि कर्मचारियों कों भी नए अवसर प्राप्त होंगे। उन्होंने कहा कि निर्यात में पिछले पांच महीनों में गिरावट दर्ज की गई है। वैश्विक बाजार में अब भी नकारात्मक परिस्थितियां जारी है। ऐसे में इस पैकेज से भारत में स्थिति सुधरेगी। 
आयकर विभाग ने एक बार फिर से दशकों बाद टैक्स डिफॉल्टरों की सूची जारी करना शुरू कर दिया है। फिलहाल 18 ऐसे बड़े टैक्स बकाएदारों/फर्मों के नाम की सूची जारी की गई है, जिनके ऊपर 10 करोड़ रुपए से अधिक का कर्ज है। सूची में शामिल इन नामों में से अधिकतर या तो लापता हैं या फिर उनके पास इतनी संपत्ति ही नहीं है कि वह टैक्स की रकम की भरपाई कर सकें। यहां पर दिलचस्प बात यह है कि सूची के 18 नामों में से 11 (63.6%) नाम गुजरात के हैं। केन्द्रीय वित्त मंत्रालय के राजस्व विभाग ने आयकर विभाग को पिछले सप्ताह ही इस सूची को सार्वजनिक करने का निर्देश दिया था और इसी का पालन करते हुए इसे सार्वजनिक कर दिया गया है। आयकर विभाग के एक वरिष्ठ अधिकारी ने बताया कि दशकों पहले इस तरह की सूची बनायी जाती थी और इसे सार्वजनिक भी की जाती थी, लेकिन हाल के वर्षों में इस परंपरा पर विराम लग गया था। अब एक बार फिर से सूची बना कर सार्वजनिक करने से बकाएदारों पर अप्रत्यक्ष दवाब तो बनेगा ही।
छात्रों की भर्ती की तारीख आगे बढ़ाने के मामले में आईआईएम-अहमदाबाद और दिग्गज ई-कॉमर्स कंपनी फ्लिपकार्ट के बीच विवाद काफी बढ़ गया है। आईआईएम - अहमदाबाद ने फ्लिपकार्ट के सीईओ बिन्नी बंसल को एक कड़ी चिट्ठी लिखकर कहा है कि वह उसके स्टूडेंट्स को नौकरी की गारंटी और जून महीने से ही क्षतिपूर्ति दें क्योंकि उन्हें इसी महीने से योगदान करने को कहा गया था। दरअसल फ्लिपकार्ट ने प्लेसमेंट रिक्रूटमेंट के जरिये आईआईएम अहमदाबाद के 18 स्टूडेंट्स की भर्ती की थी। उन्हें जून से ही नौकरी शुरू करनी थी लेकिन कंपनी में री-स्ट्रक्चरिंग के मद्देनजर फ्लिपकार्ट ने ज्वायनिंग डेट दिसंबर तक बढ़ा दी। आईआईएम-अहमदाबाद ने जब इस पर एतराज जताया तो फ्लिपकार्ट ने कहा कि वह स्टूडेंट्स को डेढ़ लाख रुपये की क्षतिपूर्ति ज्वायनिंग बोनस के तौर पर देगी। लेकिन आईआईएम इसके लिए राजी नहीं है। उसने कहा है कि कंपनी क्षतिपूर्ति जून महीने से ही देना शुरू करे और स्टूडेंट्स को जॉब की गारंटी दे। आईआईएम-अहमदाबाद की प्लेसमेंट कंपनी की चेयरमैन आशा कौल ने फ्लिपकार्ट से एक कांफ्रेंस कॉल का भी अनुरोध किया था, जहां सभी पक्ष मिलकर मामले को सुलझा सकें। हालांकि आईआईएम-बंगलूरू ने कहा है कि ज्वायनिंग में देरी की इस घटना के बावजूद वह स्टार्ट-अप्स को रिक्रूटमेंट के लिए कैंपस में आने से नहीं रोकेगा। दूसरी ओर, आईआईएम-संस्थानों ने उन स्टूडेंट्स के लिए दूसरी नौकरियां तलाशने में मदद की पेशकश भी की है, जो फिल्पकार्ट के लिए नहीं रुकना चाहते हैं। वैसे, फिल्पकार्ट ने एक बार फिर भरोसा दिलाया है कि वह दिसंबर में इन स्टूडेंट्स को जरूर अपने यहां भर्ती कर लेगी। उसने डेढ़ लाख रुपये की क्षतिपूर्ति भी देने का भरोसा दिया है। यह अलग बात है आईआईएम-अहमदाबाद ने स्टूडेंट्स को जून से ही क्षतिपूर्ति देने की मांग की है। गौरतलब है कि पिछले कुछ अरसे से स्टार्ट-अप के पास आने वाला निवेशकों का फंड कम हुआ और इससे कंपनियों के पास नकदी घटी है। इसे देखते हुए कंपनियां लागत कम करने में लगी हैं। वह कम से कम भर्ती कर काम चलाना चाहती हैं। ज्वायनिंग में देरी जैसे मामले इसी का नतीजा हैं। 
दुनिया की सबसे बड़ी सीमेंट निर्माता कंपनी लाफार्ज होल्सिम लिमिटेड ने सोमवार को कहा कि वह लाफार्ज इंडिया में अपनी हिस्सेदारी 1.4 अरब डॉलर मूल्य में निरमा लिमिटेड को बेचेगी। लाफार्ज इंडिया तीन सीमेंट संयंत्रों और दो ग्राइंडिंग इकाइयों का संचालन करती है, जिसकी सालाना क्षमता करीब 1.1 करोड़ टन है।
संकटों से घिरे हुए शराब कारोबारी विजय माल्या ने पिछले साल अपने अमेरिकी शराब निर्माता फर्म से 1.70 करोड़ रुपये से अधिक का वेतन उठाया। दिलचस्प बात यह है कि कैलिफोर्निया स्थित मेंडोसिनो ब्रूइंग कंपनी खुद की फंड की कमी से जूझ रही है और कर्जदाताओं ने इसे ‘डिफॉल्ट’ का नोटिस भी भेजा हुआ है। 2015 में माल्या ने जितना वेतन उठाया है उसके आधे से अधिक का भुगतान इस कंपनी ने कंपनी के बियर ब्रांड को प्रोत्साहित करने के लिए किया है। माल्या इस कंपनी के निदेशक मंडल के अध्यक्ष हैं जिसके पास विभिन्न देशों में किंगफिशर लागर बियर बनाने और उसके वितरण का एक्सक्लूसिव लाइसेंस है। माल्या के यूबी ग्रुप की होल्डिंग कंपनी यूनाइटेड ब्रूअरीज होल्डिंग्स लिमिटेड मेंडोसिनो ब्रूइंग कंपनी (एमबीसी) का अप्रत्यक्ष रूप से प्रमुख अंशधारक है। अमेरिकी बाजार नियामक एसईसी को साल 2015 के लिए दाखिल 10-के फाइलिंग में एमबीसी ने खुलासा किया है कि माल्या को कुल मिलाकर 2,56,900 डॉलर (लगभग 1.71 करोड़ रुपये) का भुगतान किया गया।
पेट्रोलियम मंत्री धर्मेंद्र प्रधान ने देश में गैस से ट्रक और बस जैसे भारी वाहन चलाने की योजना बनाई है। इसके लिए प्रयास शुरू हो गए हैं और फिलहाल स्कूटी में सीएनजी का किट लगाकर दिल्ली में परीक्षण किया जा रहा है, जिसे देश के अन्य शहरों में भी फैलाने की योजना है। बृहस्पतिवार को देश के पहले सीएनजी टू व्हीलर किट के वाणिज्यिक परीक्षण की शुरूआत करते हुए प्रधान ने बताया कि इस समय स्कूटी से परीक्षण शुरू किया गया है। इसका परिणाम देखा जाएगा। यदि यह तय मानकों पर खड़ा उतरता है तो फिर अन्य वाहनों के साथ ही परीक्षण किया जाएगा। इस समय 50 स्कूटी में परीक्षण किया जाएगा, जिसमें से 10 स्कूटी को सड़क पर उतार दिया गया है। उन्होंने बताया कि इसे सिर्फ टू व्हीलर तक ही सीमित नहीं रखा जाएगा बल्कि सीएनजी से रेलगाड़ी, बस और ट्रक भी चलाने की योजना है। दुनिया के कुछ विकसित देशों में अभी ट्रक और बस जैसे भारी वाहन गैस से चल रहे हैं, लेकिन भारत में अभी इसकी शुरूआत नहीं हो पाई है। पेट्रोलियम मंत्रालय का मानना है कि इस समय अंतर्राष्ट्रीय बाजार में गैस की कीमत बेहद कम है, इसलिए इस दिशा में कदम उठाने का सबसे मुफीद समय यही है। धर्मेद्र प्रधान ने बताया कि अभी जिस सीएनजी किट लगे स्कूटी को दिल्ली की सड़कों को उतारा गया है, उसका परिचालन व्यय पेट्रोल के मुकाबले 40 फीसदी सस्ता है जबकि इससे पेट्रोल के मुकाबले 75 फीसदी कम प्रदूषण फैलेगा। स्कूटी में लगने वाले किट की कीमत के सवाल पर पेट्रोलियम मंत्री ने कहा कि अभी इस पर परीक्षण चल ही रहा है और परीक्षण अवधि में उपकरणों के दाम का कोई अंदाजा नहीं लगाया जा सकता। इसलिए इस किट की कीमत बाद में घोषित की जाएगी। हालांकि उन्होंने बताया कि इस किट को आटोमेटिव रिसर्च एसोसिएशन ऑफ इंडिया -एआरएआई-, इंटरनेशनल सेंटर फोर ऑटोमोटिव टेक्नोलॉजी -आईसीएटी- और पेट्रोलियम एंड एक्सप्लोसिव सेफ्टी आर्गनाइजेशन -पेसो- से अनुमोदन मिल गया है। इसे दिल्ली सरकार के परिवहन विभाग की भी हरी झंडी है। 
रिटेल निवेशकों को आकर्षित करने के लिए अब म्यूचुअल फंड हाउस वाट्सऐप और अन्य मैसेजिंग ऐप्स का इस्तेमाल कर रहे हैं। एक्सपर्ट्स का कहना है कि इसके जरिए म्यूचुअल फंड खरीदने और बेचने में निवेशकों की मदद की जाती है। जिन म्यूचुअल फंड हाउस ने म्यूचुअल फंड प्रोडक्ट को लोगों तक पहुंचाने के लिए इंटरनेट और मोबाइल जैसे आधुनिक रास्तों को चुना है उनमें एक्सिस म्यूचुअल फंड, रिलायंस म्यूचुअल फंड, यूटीआई म्यूचुअल फंड, एल एंड टी म्यूचुअल फंड, क्वांटम म्यूचुअल फंड और आईसीआईसीआई प्रुडेंशियल म्यूचुअल फंड हैं। फिलहाल कुछ म्यूचुअल फंड हाउस ग्राहकों को निवेश करने, बेचने या फिर एक फंड से दूसरे फंड में स्विच करने की सुविधा फोन के जरिए दे रहे हैं। साथ ही, अब वे आधुनिक तरीकों की ओर बढ़ रहे हैं।
रोबोट्स के नौकरियों छीन लेने की बात सच साबित होती नजर आ रही है। चीन में एपल और सैमसंग के उत्पादन करने वाली फॉक्सकॉन ने 60000 कर्मचारियों के बदले रोबोट्स से काम लेना शु‌रू कर दिया है। गौरतलब है कि चीन में फॉक्सकॉन की 12 फैक्‍ट्रियां हैं। एक सरकारी अधिकारी के अनुसार फॉक्सकॉन ने अपने एक लाख दस हजार कर्मचरियों की संख्या साठ हजार घटाकर 50000 कर दी है। कंपनी ने ये कवायद लेबर कॉस्ट में कमी लाने के उद्देश्य से की है। जानकारों की मानें तो फॉक्सकॉन की इस कवायद से प्रभावित होकर कई और कंपनियां इस तरह के प्रयास कर सकती हैं। कुनशान क्षेत्र में चीन सरकार रोबोट पर भारी निवेश कर रही है। यहां करीब 25 लाख लोग रहते हैं और ज्यादातर किसी इलेक्ट्रॉनिक मैन्युफैक्चरिंग कंपनी में कार्य कर रहे हैं।  फॉक्सकॉन की ओर कंपनी प्रवक्ता ने बीबीसी को बताया गया है कि वह और फैक्‍ट्रियां को भी ऑटोमेटेड करने के प्रयास में है। हालांकि कंपनी ने इस बात से इंकार किया है कि उसकी इस कवायद से लोगों की नौकरियां जाएंगी। कंपनी का कहना है कि वह सिर्फ बार-बार दोहराए जाने वाले कार्यों के लिए ही रोबोट का इस्तेमाल कर रही है। साथ ही जो कर्मचारी है उनकों वह अन्य कामों में लगाएगी। वह हुमन फोर्स को मैन्युफैक्चरिंग प्रोसेस में रिसर्च, डेवलपमेंट और क्वालिटी कंट्रोल से जोड़ेगी। 
दुनिया में गेम्स के बहुत सारे दिवाने हैं जो सिर्फ इंतजार में रहते हैं कि कब कोई अच्छा गेम प्लेस्टोर पर आए और वे उसे खेलें। कुछ ऐसा ही जापानी की कंपनी  Nintendo Co Ltd ने शायद ही यह सोचा होगा कि उनका नया गेम उनके लिए इतना फायदेमंद हो जाएगा। दरअल कंपनी की ओर से Pokemon Go नया गेम बनाया गया जिसके बाद इस कंपनी की कमाई में 7.5 अरब डालर जुड़ गए। भारतीय मुद्रा में आंके तो यह कमाई लगभग 504 अरब रुपए हैं।  कमाई में 25 प्रतिशत के भारी इजाफे के साथ-साथ कंपनी की लोकप्रियता में भी बढ़ोत्तरी हुई है। यह गेम बीते 8 जुलाई को अमेरिका में लॉन्च किया गया जिसके बाद दो दिन के भीतर ही इसने कीर्तिमान बना दिया। हालांकि यह गेम अभी केवल अमेरिका, ऑस्ट्रेलिय और न्यूजीलैंड में लॉन्च किया गया है लेकिन इसने डेटिंग ऐप टिंडर और माइक्रो ब्लॉगिंग साइट ट्वीटर को खासी टक्कर दे रखी है। 
टाटा स्टील की मुश्किलें कम होने का नाम नहीं ले रहीं हैं।  ब्रिटेन के सीरियस फ्राड आफिस (एसएफओ) ने कंपनी के ब्रिटिश कारोबार के खिलाफ आपराधिक जांच शुरू कर दी है। यहां डेली टेलीग्राफ में छपी खबर के मुताबिक टाटा स्टील के खिलाफ एसएफओ ने आपराधिक जांच शुरू कर दी है। खबर के मुताबिक पुलिस इस बारे में जांच कर रही है कि ब्रिटेन में कार्यरत टाटा स्टील के कर्मचारी  प्रोडक्ट के सर्टिफिकेट पर कंपोजीशन की विस्तृत जानकारी से छेड़छाड़ कर रहे थे। डेली टेलीग्राफ के मुताबिक मुख्य रूप से जांच यॉर्कशायर साइट पर की जा रही है। इस मामले में कंपनी के 9 कर्मचारियों को निलंबित कर दिया गया है। इसके चलते रॉल्स रॉयस और बीएई जैसे 500 ग्राहकों पर प्रभाव पड़ने की बात कही जा रही है। हाल ही में मुंबई में हुई एक बैठक के दौरान टाटा ने अपने यूके के पूरे कारोबार को बेचने की घोषणा की थी। इस घोषणा की वजह निर्माण लागत में बढ़ोतरी और चीन से प्रतिस्पर्धा प्रमुख है। 
ओला कैब ने भारत के कुछ शहरों में पिज्जा से भी तेज डिलीवरी करने की सेवा शुरू कर दी है। इस सेवा का लाभ ओला ऐप के जरिए लिया जा सकता है। ओला ऐप में बुकिंग स्क्रीन पर नीचे की तरफ कैफे नाम का एक टैब है, जिसके जरिए खाना बुक किया जा सकता है। ओला आपके पास सिर्फ 20 मिनट में खाना डिलीवर कर देगा। फिलहाल इस सेवा को ट्रायल के तौर पर शुरू किया गया है। अगर इस पहल में ओला को सफलता मिली तो इस सर्विस को बड़े लेवल पर लॉन्च किया जाएगा।
जल्द ही सरकार ईएसआईसी को लेकर एक बड़ा बदलाव करने की तैयारी में है। इस बदलाव के बाद कर्मचारियों को मिलने वाली इन हैंड सैलरी बढ़ जाएगी। इकॉनोमिक टाइम्स में छपी खबर के अनुसार सरकार सभी सरकारी कर्मचारियों को ईएसआईसी से छूट देने की योजना बना रही है। इसके बाद कर्मचारी अपनी इच्छानुसार किसी भी फर्म से इंश्योरेंस प्रोडक्ट खरीद सकेंगे। आपको बता दें कि फिलहाल इस कवरेज के तहत सीटीसी का 6.5 प्रतिशत कर्मचारी को देना पड़ता है। इस योजना के तहत मंगलवार को ईएसआईसी की एक बैठक भी बुलाई गई है।
भारत 11 और 12 मई को प्रस्तावित विश्व व्यापार संगठन (डब्ल्यूटीओ) वार्ता के दौरान अमेरिका के समक्ष वीजा शुल्क में बढ़ोतरी मुद्दे को उठाने जा रहा है। भारत ने इस मामले में समाधान के प्रति आशा जताई है। कुछ माह पहले अमेरिका ने एच1बी व एल1 श्रेणियों की वीजा शुल्क में बढ़ोतरी की है जिससे भारत का आईटी उद्योग प्रभावित हो रहा है। भारत इस मामले में अमेरिका को डब्ल्यूटीओ में घसीट चुका है। वाणिज्य व उद्योग मंत्रालय की तरफ से जारी बयान में कहा गया है कि एच1बी और एल1 श्रेणियों के लिए अमेरिका द्वारा शुल्क वृद्धि से जहां एक ओर भारत के सेवा उद्योग की प्रतिस्पर्धा क्षमता प्रभावित हुई है वहीं दूसरी ओर भारतीय सेवा प्रदाताओं के लिए अनिश्चितता की स्थिति भी उत्पन्न हो गई है। इससे विश्व व्यापार संगठन समझौते की मूल भावना पारदर्शी और पूर्वानुमान व्यापार वातावरण का उल्लंघन भी होता है। बयान में कहा गया है कि भारत आशा व्यक्त करता है कि विश्व व्यापार संगठन विचार-विमर्श के दौरान बातचीत सकारात्मक होगी और इससे इन व्यापार निरोधी प्रस्तावों को हटाने में सफलता प्राप्त होगी। अमेरिका द्वारा हाल ही में उठाए गए कदमों ने अमेरिका में भारतीय कंपनियों और भारतीय व्यावसायियों द्वारा अमेरिका में सेवा प्रदान करने की क्षमता को प्रभावित किया है। गैर प्रवासियों के लिए एच1बी और एल1 श्रेणियों के लिए शुल्क में बहुत अधिक वृद्धि की गई है। इसके साथ ही विशेषज्ञों की श्रेणी और कारपोरेट अंतर हस्तांतरण में भी वृद्धि की गई है। ये दोनों ही अमेरिका के विश्व व्यापार संगठन के सेवाओं में व्यापार से संबंधित सामान्य समझौते की प्रतिबद्धता के अंतर्गत आते हैं। यह वह श्रेणियां भी हैं जिसे विशेष तौर पर भारतीय सेवा प्रदाताओं द्वारा अमेरिका में विशेष तौर पर सूचना प्रौद्योगिकी क्षेत्र में सेवा प्रदान करने के लिए प्रयोग किया जाता है। एक ओर जहां भारत से कुल निर्यात होने वाले सॉफ्टवेयर का लगभग 60 फीसदी निर्यात अमेरिका को किया जाता है वहीं दूसरी ओर भारत के सूचना प्रौद्योगिकी विशेषज्ञ अमेरिका की अर्थव्यवस्था को प्रतिस्पर्धी बनाये रखने में सकारात्मक भूमिका निभा रहे हैं। सेवा व्यापार की बढ़ती संख्या ने अमेरिका में रोजगार के अवसरों में वृद्धि करने के साथ-साथ आर्थिक वृद्धि में भी सहयोग प्रदान किया है। 
शराब कारोबारी विजय माल्या के खिलाफ गैर जमानती गिरफ्तारी वारंट जारी होने से उत्साहित ईडी ने विदेश मंत्रालय से माल्या को भारत लाने की कार्यवाही शुरू करने का आग्रह किया है। निदेशालय ने इस बारे में विदेश मंत्रालय को एक पत्र लिखा है। इस बारे में वह केन्द्रीय जांच ब्यूरो को भी पत्र लिखेगा कि मुंबई अदालत से गैर जमानती वारंट के निर्देश के आधार पर राज्यसभा सदस्य को गिरफ्तार कराने के लिए वह इंटरपोल का रेड कॉर्नर नोटिस जारी कराए। गौरतलब है कि आईडीबीआई बैंक के कथित रूप से 900 करोड़ रुपये की धोखाधड़ी मामले में काले धन को सफेद बनाने के संबंध में माल्या पर कार्यवाही  की जा रही है। पिछले हफ्ते ही विदेश मंत्रालय ने माल्या का राजनयिक पासपोर्ट निलंबित कर दिया था और उससे जवाब तलब किया था कि उनका पासपोर्ट क्यों नहीं रद्द कर दिया जाए क्योंकि प्रवर्तन निदेशालय ने कहा है कि वह काले धन को सफेद बनाने के मामले की जांच में वह सहयोग नहीं कर रहे हैं। सूत्रों के मुताबिक एक बार माल्या को भारत लाने की कार्यवाही शुरू हो जाती है तो विदेश मंत्रालय माल्या को भारत लाने के लिए ब्रिटेन में अपने समकक्षों से सहायता मांगेगा। उन्होंने कहा कि माल्या को भारत लाने के प्राथमिक रूप से दो आधार हैं- पहला, मुंबई की अदालत से जारी गैर जमानती वारंट और दूसरा, उनके पासपोर्ट का निलंबन। माना जाता है कि माल्या ब्रिटेन में हैं। वह दो मार्च को भारत से चले गए थे। इससे पहले हैदराबाद की एक अदालत जीएमआर हैदराबाद अंतरराष्ट्रीय हवाई अड्डा लिमिटेड के चेक बाउंस से जुड़े एक मामले में माल्या को पहले ही दोषी ठहरा चुकी है। दरअसल, जीएमआर हैदराबाद अंतर्राष्ट्रीय हवाई अड्डा लिमिटेड की तरफ से माल्या के चेक बाउंस होने और भुगतान न कर पाने पर उन पर केस चलाने की अपील दायर की थी। कंपनी के अधिकारियों ने हैदराबाद में किंगफिशर एयलाइंस के खिलाफ 11 मामले दर्ज कराया है। 
बाजार नियामक सेबी ने कहा है कि टीवी या अन्य किसी मीडिया मंच के तहत लोगों को बाजार में निवेश के टिप्स देने वालों को पहले खुद को रजिस्टर करवाना होगा। हर निवेश सलाहकार या एक्सपर्ट को खुद को एक रिसर्च एनालिस्ट के तौर पर सेबी रेगुलेशन्स 2014 के प्रावधान के तहत रजिस्टर कराने के बाद ही किसी को निवेश की सलाह देने की अनुमति होगी। इसके दायरे में वह सभी पत्रकार भी आएंगे, जो किसी मीडिया मंच के जरिए शेयर बाजार या अन्य सिक्योरिटीज में निवेश की सलाह देता हैं।
अब मॉल व दुकानें रात भर खुले रह सकते हैं। साथ ही दुकान, मॉल, सिनेमा घरों के मालिकों को 365 दिन 24 घंटे अपना कारोबार करने की इजाजत होगी। हालांकि यह सबकुछ राज्य सरकार पर निर्भर करेगा। बुधवार को प्रधानमंत्री नरेंद्र मोदी की अध्यक्षता वाली कैबिनेट कमेटी ने दुकानों, शापिंग मॉल व अन्य प्रतिष्ठानों को साल के 365 दिन 24 घंटे खुला रखने की अनुमति देने वाले एक मॉडल कानून को मंजूरी दे दी। इस कानून की मंजूरी के साथ ही रात की पाली में महिलाओं को मॉल व दुकानों में काम करने की इजाजत दे दी गई, लेकिन इसके साथ महिलाओं की सुरक्षा व उन्हें घर लाने व ले जाने जैसी कई सुविधाएं मुहैया कराने की शर्तें रखी गई हैं। वित्त मंत्री अरुण जेटली ने कहा कि केंद्र सरकार की तरफ से इस कानून को पारित कर दिया गया है और इसे राज्यों को भेज दिया गया है। 
अमेरिका में अब एच-1बी वीजा के हर आवेदन के लिए भारतीय कंपनियों को करीब ढाई लाख रुपये (चार हजार डॉलर) की भारी भरकम अतिरिक्त फीस भरनी होगी। वहीं, एल-1 वीजा के लिए अमेरिकी कंपनियों से ज्यादा तकरीबन तीन लाख रुपये ( 4,500 डॉलर) का अतिरिक्त भुगतान करना होगा। दिसंबर से लागू हुए नए दिशानिर्देशों में यह नई व्यवस्था की गई है। यह व्यवस्था 30 सितंबर, 2025 तक बनी रहेगी। शुक्रवार को अमेरिकी आव्रजन विभाग ने इन्हें अपनी वेबसाइट पर जारी किया। एच-1बी वीजा के जरिये अमेरिका में स्थित कंपनियां विदेशियों को भर्ती कर सकती हैं। इसका सबसे ज्यादा इस्तेमाल भारतीय कंपनियां करती हैं, जो भारत से आईटी कर्मचारियों की भर्ती करती हैं। भारतीय आईटी कंपनियों ने अमेरिकी सरकार के इस कदम की आलोचना की है और इसे भेदभावपूर्ण कदम बताया है। इस नई फीस के लागू होने से भारतीय कंपनियों पर हर साल करीब 26 करोड़ रुपये (40 लाख डॉलर) का अतिरिक्त भार पड़ेगा। प्रधानमंत्री नरेंद्र मोदी भी इस मामले को शीर्ष स्तर पर उठा चुके हैं। अमेरिका के संघीय नागरिकता एवं आव्रजन सेवा (यूएससीआईएस) की तरफ से दी गई जानकारी के मुताबिक अगर कोई भी कंपनी 50 से भी ज्यादा विदेशी कर्मचारियों को भर्ती करती है, तो उसे हर एच-1बी आवेदन के लिए तकरीबन ढाई लाख रुपये की अतिरिक्त फीस भरनी पड़ेगी। जानकारी के मुताबिक विभाग कंपनी के फुल टाइम और पार्ट टाइम काम करने वाले सभी कर्मचारियों की गिनती करने के बाद फीस लेने को लेकर निर्णय लेगी।  
यूरोपीय संघ से ब्रिटेन के बाहर निकलने के निर्णायक फैसले से स्थानीय बाजार में सोना 1,215 रुपये उछल कर 30,885 रुपये प्रति 10 ग्राम हो गया। ये सोने का बीते 26 माह का उच्चतम स्तर है। अगस्त 2013 के बाद यह सोने में सबसे बड़ी एकदिनी उछाल है। 28 अप्रैल 2014 के बाद का उच्चतम स्तर भी है। उस दिन सोना 30,730 रुपये प्रति 10 ग्राम के स्तर पर बंद हुआ था। ब्रिटेन के फैसले के बाद दुनिया भर के शेयर और सर्राफा बाजार में कोहराम मचा हुआ है।  कारोबार के दौरान डॉलर के मुकाबले रुपया भी गिरकर चार माह के न्यूनतम 68.21 रुपये प्रति डॉलर पर आ गया जिससे सोने की खरीद कीमत में तेजी आ गई है। 
वित्त मंत्री अरुण जेटली ने आम बजट में पीएफ से जुड़े इनकम टैक्स नियमों में कुछ बदलाव किया था। क्या आपको पता है इन बदलावों से आपकी जेब किस तरह प्रभावित हो रही है। आइए जानते हैं इनके बारे में कुछ खास बातें। बजट में प्रस्तावित नए नियम के अनुसार अगर कोई व्यक्ति लगातार 5 साल की नौकरी से पहले प्रोविडेंट फंड के पैसे निकालता है तो उस पर 10 प्रतिशत टीडीएस कटेगा। आपको बता दें कि 5 साल की इस अवधि की गणना करते समय एक से अधिक कंपनियों में नौकरी की अवधि को भी गिना जाएगा। हालांकि, यदि आप 5 साल की नौकरी के बाद पीएफ के पैसे निकालते हैं तो इस पर टैक्स नहीं लगेगा।
चीन की ऑनलाइन रिटेल कंपनी अलीबाबा के चेयरमैन जैक मा एशिया के सबसे रईस इंसान बन गए हैं। हाल ही में कंपनी ने बिजनेस के लिए कुछ पूंजी एकत्र की है, जिसके चलते जैक मा सबसे रईस इंसान बने हैं। ब्लूमबर्ग के इंडेक्स के अनुसार जैक मा की कुल संपत्ति 33.3 अरब डॉलर यानी 2178 अरब रुपए है। जैक मा ने वांग को पछाड़ते हुए पहला स्थान प्राप्त किया है। वांग इस समय 32.7 अरब डॉलर की संपत्ति के साथ दूसरे स्थान पर हैं, जबकि हांगकांग के ली का-शिंग 29.5 अरब डॉलर की संपत्ति के साथ तीसरे स्थान पर हैं। हालांकि, जैक मा अधिक दिनों तक पहले नंबर नहीं रह सकेंगे, क्योंकि वांग अपने एंटरटेनमेंट के बिजनेस को पुनर्गठित करने की तैयारी में हैं। आपको बता दें कि जैक मा के पास अलीबाबा के 6.3 फीसदी शेयर हैं, जबकि एएनटी फाइनेंशियल में उनके 37.9 प्रतिशत शेयर हैं। आपको बता दें कि जल्द ही जैक मा अपनी कंपनी एएनटी फाइनेंशियल का आईपीओ लाने की तैयारी में हैं।
रिजर्व बैंक के 80 साल पूरे होने पर एक कार्यक्रम में मोदी ने नोट छापने में इस्तेमाल होने वाले कागज और स्याही के स्वदेशी होने की इच्छा जताई है। रिजर्व बैंक के डिप्टी गवर्नर एस एस मूंदड़ा ने कहा कि करेंसी नोट का कागज तैयार करने वाले कारखाने पर काम जल्द ही खत्म होने वाला है। जल्द ही देश में तैयार कागज पर ही नोट छपेंगे। आइए जानते हैं भारत की करंसी रुपए के बारे में कुछ खास बातें- रिजर्व बैंक के अनुसार, भारत हर साल 2,000 करोड़ करेंसी नोट छापता है। इसकी 40 प्रतिशत लागत कागज और स्याही के आयात में जाती है। ये कागज जर्मनी, जापान और ब्रिटेन जैसे देशों से आयात किया जाता है। पहले बैंक छापते थे नोट पेपर करंसी छापने की शुरुआत 18वीं शताब्दी में हुई। सबसे पहले बैंक ऑफ बंगाल, बैंक ऑफ बॉम्बे और बैंक ऑफ मद्रास जैसे बैंकों ने पेपर करंसी छापी थी। पेपर करंसी एक्ट 1861 के बाद करंसी छापने का पूरा अधिकार भारत सरकार को दे दिया गया। 1935 में रिजर्व बैंक ऑफ इंडिया की स्थापना तक भारत सरकार करंसी छापती रही, जिसके बाद रिजर्व बैंक ने यह जिम्मेदारी अपने हाथों में ले ली।
नागर विमानन महानिदेशालय द्वारा नागर विमानन नियम में संशोधन को आखिरी रूप प्रदान कर दिया है। इस संशोधन से यात्रियों के चेहरे पर मुस्कान जरूर तैर जाएगी।  संशोधन में कहा गया है कि 'टिकट रद्द कराने अथवा इस्तेमाल ने करने या फिर यात्री द्वारा उड़ान छोड़ देने की दशा में विमान सेवा कंपनी सभी कर और उपभोक्ता विकास शुल्क एवं हवाई अड्डा विकास शुल्क  सहित सभी यात्री सेवा शुल्क यात्रियों को वापस करेंगी। यह नियम सभी प्रकार के टिकटों पर लागू होगा। इसमें नॉन रिफंडेबल टिकट भी शामिल हैं। डीजीसीए द्वारा यह स्पष्ट किया गया है कि कोई रद्दीकरण चार्ज मूल किराया और ईंधन शुल्क के कुल योग से ज्यादा नहीं हो सकता। इसके साथ ही एयरलाइंस कंपनी रिफंड प्रक्रिया के नाम कोई अन्य प्रोसेसिंग शु्ल्क भी नहीं ले सकती। डीजीसीए के अनुसार उनके पास यात्री सबसे ज्यादा शिकायत रिफंड के संबंध में ही आते हैं। प्रायः उनकी शिकायत होती है कि जिस टिकट पर वे यात्रा नहीं करते तो उसके रिफंड में एयरलाइंस कंपनियों द्वारा देर तो की ही जाती है साथ ही साथ रिफंड बेहद कम मिलता है।
उद्योगपति विजय माल्या को घेरकर स्वदेश लाने की कोशिशें शुरू हो गई हैं। विदेश मंत्रालय इस संदर्भ में अग्रिम कार्रवाई के लिए कानूनी सलाह ले रहा है। मंत्रालय के प्रवक्ता विकास स्वरूप ने बताया कि विभाग को प्रवर्तन निदेशालय का पत्र प्राप्त हुआ है। माल्या की तरफ से कोई सकारात्मक जवाब नहीं आया है और ऐसे में विदेश मंत्रालय उद्योगपति को भारत लाने के लिए अग्रिम कार्रवाई पर विचार कर रहा है। इससे पहले विदेश मंत्रालय ने प्रवर्तन निदेशालय के सुझाव पर विजय माल्या का राजनयिक पासपोर्ट चार सप्ताह के लिए निलंबित करते हुए उन्हें कारण बताओ नोटिस जारी किया था। इसके अंतर्गत माल्या को एक सप्ताह के भीतर जवाब देने को कहा गया था। माल्या को सूचित किया गया था कि जवाब न देने की दशा में मंत्रालय इसे माल्या का असहयोग मानेगा और पासपोर्ट को रद्द कराने की प्रक्रिया शुरू कर देगा।
राष्ट्रीय राजधानी क्षेत्र में डीजल टैक्सी पर रोक की वजह से बिजनेस प्रोसेस मैनेजमेंट (बीपीएम, पहले बीपीओ) कारोबार बुरी तरीके से प्रभावित हुआ है। बीपीओ का कारोबार लगभग ठप हो गया है और जल्द ही वैकल्पिक टैक्सी का इंतजाम नहीं होने पर दिल्ली एनसीआर में कारोबार करने वाले बीपीओ किसी और शहर में शिफ्ट हो सकते हैं। इस मामले में नैसकॉम सुप्रीम कोर्ट से भी गुहार लगाने जा रही है। राष्ट्रीय राजधानी क्षेत्र के बीपीएम कारोबार को बचाने के लिए नेशनल एसोसिएशन ऑफ सॉफ्टवेयर एंड सर्विस कंपनीज (नैसकॉम) ने आगे आते हुए सरकार से राष्ट्रीय राजधानी क्षेत्र से चरणबद्ध तरीके से डीजल टैक्सियों को हटाने की गुजारिश की है। नैसकॉम की दलील है कि टैक्सी सेवा कि बिना बीपीएम सेवा नहीं चल सकती है क्योंकि अधिकतर बीपीएम गुड़गांव व नोएडा में स्थित है और यहां काम करने वाले अधिकतर कर्मचारी दिल्ली में रहते हैं। टैक्सी सेवा उपलब्ध नहीं होने पर बीपीएम में काम करने वाली महिलाओं की सुरक्षा पर सवाल उठ सकते हैं। नैसकॉम के वाइस चेयरमैन व क्वात्रो के एमडी रमन रॉय ने बताया कि दिल्ली एनसीआर में डीजल टैक्सी पर पर प्रतिबंध लगने से बीपीओ उद्योग बिल्कुल बैठ गया है। उन्होंने बताया कि एनसीआर में बीपीएम उद्योग से प्रत्यक्ष व अप्रत्यक्ष तौर पर 10 लाख लोग जुड़े हैं और कई बीपीओ दूसरे देशों की कंपनियों के लिए काम करते हैं। रॉय ने बताया कि बीपीओ उद्योग में काम करने वालों में 38 फीसदी हिस्सेदारी महिलाओं की हैं और इनकी सुरक्षा हमारे लिए हमेशा से चिंता का विषय रहा है। उन्होंने कहा कि कानून के मुताबिक शाम आठ बजे के बाद तक काम करने वाली महिला कर्मचारियों को उनके घर तक के लिए कैब मुहैया कराना उनकी जिम्मेदारी है। इस काम में टैक्सी सबसे महत्वपूर्ण भूमिका निभाती है। नैसकॉम बीपीएम के चेयरमैन केशव मुरुगेश ने बताया कि डीजल टैक्सी पर प्रतिबंध हमारे लिए गंभीर चिंता का विषय है और बुधवार को सभी बीपीएम कंपनियों के बीच इस मामले को लेकर बैठक की गई है। इस मामले में हम तत्काल तौर पर राहत चाहते हैं और हमने सरकार से डीजल टैक्सी को चरणबद्ध तरीकेसे हटाने के साथ वैकल्पिक सुविधाओं में तेजी लाने की मांग की है।
रघुराम राजन ने अपने आलोचकों और घोर विरोधियों से चुटकी ली है कि मुझे विदा मत दीजिए। बतौर गर्वनर अभी मेरी सेवाएं बाकी हैं। कहना न होगा कि इस अवधि में वह अपने आलोचकों और विरोधियों को मुंहतोड़ जवाब देने से नहीं चूकेंगे जिन्होंने उन पर कारोबारों को चौपट करने के आरोप लगाए हैं। राजन का कोई आलोचक या विरोधी चाहे वो सरकार में हो या बाहर, वह राजन की महंगाई, ब्याज दर और विकास के आपस में जुड़े होने के उनके दलीलों और नीतियों का कोई तर्कसंगत जवाब नहीं दे पा रहे हैं। यहां तक कि सुब्रमण्यम स्वामी भी जो अपने को धरती का सर्वश्रेष्ठ अर्थशास्त्री मानते हैं, वो भी उनका जवाब नहीं दे पा रहे हैं। सरकारी रवैये को भांपते हुए राजन ने अपने कार्यकाल समाप्त होने से ढाई महीने पहले ही पिछले हफ्ते यह घोषणा कर दी कि वे कार्यकाल समाप्त होने के बाद दूसरी पारी नहीं खेलेंगे।
देश की सबसे बड़ी दूध उत्पादक अमूल इंडिया जल्द ही दूध के दामों में इजाफा करने जा रही है। कंपनी सूत्रों के अनुसार अमूल दूध के सभी वैरिएंट्स में दो रुपए प्रति किलो की दर से बढ़ोतरी करने जा रही है। यह बढ़ोतरी देश में सबसे पहले दिल्ली से की जाएगी। दिल्ली में शनिवार से हर वैरिएंट्स का दूध प्रति किलो दो रुपए महंगा मिलेगा। वहीं गुजरात में ये बढ़ोतरी रविवार से की जाएगी। गुजरात को-ऑप्रेटिव मिल्क मार्केटिंग फेडरेशन के एमडी आरएस सोदी ने कहा है कि हम दिल्ली के बाजार में मई 2014 के बाद बढ़ोतरी कर रहे हैं। ये करीब 25 महीनों पहले की गयी थी। जबकि गुजरात में ये बढ़ोतरी जून 2015 में की गयी थी। गौरतलब है अमूल छह तरह के वैरिएंट्स अमूल गोल्ड, अमूल शक्ति, अमूल ताजा, अमूल स्लिम एंड ट्रिम, अमूल टी स्पेशल और अमूल काऊ मिल्क में दूध मुहैया कराता है। वर्ष 2006 के बाद गुजरात में यह बढ़ोतरी 21वीं बार की जा रही है। सोदी का कहना है कि प्रोडक्‍शन कॉस्ट में बढ़ोतरी के कारण दाम बढ़ाने पड़ रहे हैं। साथ ही किसानों को दी जाने वाली राशि और चारे में बीस-बीस फीसद का इजाफा हो गया है। सोदी ने बताया कि कोलकाता, यूपी, मुंबई समेत अन्य बाजारों में बढ़ोतरी अगले आठ से दस दिन में कर दी जाएगी।
भारतीय रेलवे ने ट्रेन से यात्रा करने वाले यात्रियों के लिए किराए में 10 फीसदी छूट का फैसला किया है। लेकिन यह छूट केवल उन्ही लोगों को मिलेगी जो चार्ट बनने के बाद करंट रिजर्वेशन कराएंगे। किराए में यह छूट केवल सर्ज फेयर (बढ़े हुए किराए) पर मिलेगी, ऑरिजनल बेस फेयर में यह नहीं मिलेगी। गौरतलब है कि रेलवे बोर्ड ने सितंबर में राजधानी, शताब्दी और दूरंतो ट्रेनों में फ्लेक्सी फेयर सिस्टम लागू कर दिया था। इस सिस्टम के तहत पहली 10 फीसदी सीटों पर तो मूल किराया ही लिया जाएगा लेकिन इन सीटों के फुल होते ही अगली 10 फीसदी सीटों के लिए 10 फीसदी किराया ज्यादा देना होगा। इस तरह से 10-10 फीसदी के अनुपात में 10 फीसदी किराया तब तक बढ़ता जाएगा, जब तक यह 50 फीसदी तक न पहुंच जाए। इस तरह से ट्रेन के आधे पैसेंजर्स को तो पचास फीसदी अधिक किराया देना ही होगा।
दालों और सब्जियों की लगातार बढ़ती कीमतों ने आम आदमी की कमर तोड़ दी है। टमाटर के दाम पहले ही आसमान छू रहे थे, अब पिछले कुछ दिनों में दाल समेत कई अन्य सब्जियां भी तेजी से और महंगी हुई हैं। बाजार में दाल के दाम 200 रुपए प्रति किलो तक पहुंच रहे हैं। महंगाई पर चौतरफा आलोचना होने के बाद सरकार ने दालों की कीमतों पर लगाम लगाने के लिए कई कदम उठाने का फैसला किया है, जिनमें म्यांमार और अफ्रीकी देशों से दाल का आयात करना, दालों का बफर स्टॉक बनाना तथा जमाखोरों के खिलाफ कठोर कार्रवाई करना शामिल है। दालों की कीमत 170 रुपये और कई जगह टमाटर की कीमत 100 रुपये प्रति किलो पहुंचने के मुद्दे पर केंद्रीय वित्त मंत्री अरुण जेटली के आवास पर हुई उच्चस्तरीय बैठक में चर्चा हुई। इस बैठक में कृषि मंत्री राधा मोहन सिंह, खाद्य मंत्री रामबिलास पासवान, सड़क परिवहन एवं राजमार्ग मंत्री नितिन गडकरी, वाणिज्य मंत्री निर्मला सीतारमण तथा शहरी विकास मंत्री वेंकैया नायडू भी मौजूद थे। बैठक में शामिल एक अधिकारी के मुताबिक इस दौरान बताया गया कि कीमतें क्यों चढ़ीं और इस स्थिति से निपटने के लिए क्या हो सकता है।  
विजय माल्या की मुश्किलें बढ़ती ही जा रही हैं। जहां एक ओर अब ईडी कोर्ट जाने की तैयारी में है, वहीं दूसरी ओर ईडी ने पासपोर्ट ऑफिस से माल्या के पासपोर्ट को रद्द करने की मांग की है, क्योंकि विजय माल्या ईडी के साथ सहयोग नहीं कर रहे हैं। विदेश भाग गए विजय माल्या तीसरी बार भी ईडी के समक्ष पेश नहीं हुए थे। प्रवर्तन निदेशालय के नोटिस का जवाब देने के लिए विजय माल्या ने मई तक का समय मांगा था। माल्या ने कहा कि उन्हें समय दिया जाए जिससे वो निजी तौर पर प्रस्तुत हो सकें। गौरतलब है कि इस मामले में मार्च में प्रवर्तन निदेशालय ने माल्या को नोटिस भी जारी किया था।  आपको बता दें कि विजय माल्या पर बैंकों का करीब 9000 करोड़ रुपए का कर्ज है। इसमें सबसे अधिक कर्ज भारतीय स्टेट बैंक का है, जिसकी रकम करीब 1600 करोड़ रुपए है। इसके अलावा विजय माल्या पर पंजाब नेशनल बैंक का 800 करोड़ रुपए, आईडीबीआई का 800 करोड़ रुपए, बैंक ऑफ इंडिया का 650 करोड़ रुपए, यूको बैंक का 320 करोड़ रुपए, कॉर्पोरेशन बैंक का 310 करोड़ रुपए, स्टेट बैंक ऑफ मैसूर का 150 करोड़ रुपए, आईओबी का 140 करोड़ रुपए, फेडरल बैंक का 90 करोड़ रुपए, पंजाब और सिंध बैंक का 60 करोड़ रुपए और एक्सिस बैंक का 140 करोड़ रुपए का कर्ज है।
कर्मचारी भविष्य निधि संगठन (ईपीएफओ) ने इस महीने से 1000 रुपये की न्यूनतम पेंशन स्कीम को निलंबित कर दिया है। इसका सीधा असर देश के 32 लाख पेंशनभोगियों पर पड़ेगा। यह स्कीम सितंबर, 2014 से शुरू हुई थी और इसके तहत 1000 से कम पेंशन पाने वालों की पेंशन बढ़ा कर 1000 रुपये प्रति महीने कर दी गई थी। इस स्कीम को रोक दिए जाने के बाद पेंशनभोगी पहले की दर से ही पेंशन हासिल कर सकेंगे। ईपीएफओ ने अपने फील्ड दफ्तरों को जारी सर्कुलर में कहा है कि सरकार की ओर से इस स्कीम को 31 मार्च से आगे जारी रखने के संबंध में कोई निर्देश न मिलने की वजह से इसे निलंबित कर दिया गया है।
प्रवर्तन निदेशालय (ईडी) ने बीकानेर जमीन बिक्री के मामले की जांच के सिलसिले में राजस्थान के बीकानेर में आठ जगहों पर सर्च अभियान चलाया। इस जमीन खरीद मामले में कांग्रेस राष्ट्रीय अध्यक्ष सोनिया गांधी के दामाद और बिजनेसमैन राबर्ट वाड्रा की कंपनी का नाम भी कथित तौर पर शामिल है। छापेमारी के दौरान ईडी ने वाड्रा की उस कंपनी से जुड़े दस्तावेजों की जांच की, जिसने बीकानेर स्थित जमीन खरीदी। ईडी की टीम ने इस मामले से संबंधित तत्कालीन गिरदावर, पटवारियों, तहसीलदारों और अन्य लोगों से भी पूछताछ की। मामले से जुड़े लोगों को पहले समन के जरिये पूछताछ के लिए बुलाया था, लेकिन ये नहीं पहुंचे थे। सूत्रों के मुताबिक ईडी की टीम ने बीकानेर में जमीन खरीद मामले के दस्तावेज खंगाले और कुछ दस्तावेज जब्त भी किए हैं। इन जमीनों की खरीद महाजन फील्ड फायरिंग रेंज के विस्थापितों से जुड़ी है। 2006-07 में रेंज विस्थापितों के नाम पर जमीन का फर्जी आवंटन हुआ था, जिसमें वाड्रा की कंपनी शामिल थी। कुल 16 मामले हैं, जिनमें 4 मामले वाड्रा की कंपनी से जुड़े हैं। जिन लोगों के नाम पर जमीनें आवंटित हुईं, वे असल में थे ही नहीं। वाड्रा की कंपनी स्काइलाइट्स ने 275 बीघा जमीन खरीदी थी। मामले का खुलासा 2010 में हुआ। फर्जी आवंटन से जुड़े 16 केस गजनेर और दो केस कोलायत पुलिस थाने में दर्ज हुए हैं। इनमें चार केस वाड्रा की कंपनी से जुड़े हैं। इस मामले में पूर्व में कुछ गिरफ्तारियां भी हुई थीं।  प्रवर्तन निदेशालय के द्वारा चलाए गए सर्च अभियान के बाद समझा जा रहा है कि ईडी जल्द ही इस मामले से जुड़े लोगों और कंपनियों के खिलाफ समन जारी कर सकता है। 
औद्योगिक संगठन नैसकॉम का कहना है कि यूरोपीय यूनियन से ब्रिटेन के अलग होने पर भारत के 108 अरब डॉलर के सूचना प्रौद्योगिकी निर्यात उद्योग पर निकट भविष्य में अनिश्चितता आने की आशंका है। लेाकिन लंबे समय में यह फैसला भारत के लिए चुनौतियों के साथ अवसर भी लेकर आएगा।
कर चोरी करने वालों पर नोटबंदी के बाद भी नकेल कसने की कवायद लगातार जारी है। भारतीय रिजर्व बैंक (आरबीआई) ने इसी कड़ी में सोमवार को एलान किया कि अब 500 और 1000 रुपये के पुराने नोटों में 30 दिसंबर तक सिर्फ एक बार ही 5000 रुपये से अधिक राशि केवाईसी खाते में जमा कराई जा सकती है। इतना ही नहीं, 5000 रुपये से अधिक राशि जमा करने वालों को बैंक अधिकारियों को बताना होगा कि अब तक वे पुराने नोट क्यों नहीं जमा करा पाए थे। 
 प्रत्यक्ष विदेशी निवेश (एफडीआई) की मदद से भारत को मैन्यूफैक्चरिंग हब बनाने और अधिक से अधिक रोजगार सृजन के उद्देश्य से सरकार ने सोमवार को एफडीआई के क्षेत्र में कई बड़े बदलावों को मंजूरी दे दी। विदेशी निवेश को आकर्षित करने के लिए सबसे बड़ा फैसला रक्षा और नागरिक विमानन क्षेत्र में 100 फीसदी एफडीआई की मंजूरी देना रहा। वर्ष 2013 में भी रक्षा क्षेत्र में एफडीआई की मंजूरी दी गई थी, लेकिन अब तक रक्षा क्षेत्र में एफडीआई का कोई भी प्रस्ताव नहीं आने से सरकार ने रक्षा क्षेत्र में एफडीआई के लिए तकनीकी ट्रांसफर के नियमों को भी समाप्त कर दिया। पहले रक्षा क्षेत्र में निवेश के साथ टेक्नोलॉजी ट्रांसफर भी अनिवार्य था। नागरिक विमानन क्षेत्र में 100 फीसदी एफडीआई से खाड़ी की कई विमानन कंपनियों को फायदा होगा जो पहले से ही भारतीय विमानन क्षेत्र में दिलचस्पी दिखा रही हैं। महत्वपूर्ण फैसले में सिंगल ब्रांड रिटेल में एफडीआई के तहत रिटेल स्टोर खोलने वाली कंपनियों को स्थानीय स्तर पर छोटे उद्योग से खरीदारी पर पहले तीन साल और इसके बाद पांच साल के लिए छूट देना भी शामिल है। पहले के नियम के मुताबिक इस प्रकार के रिटेल स्टोर खोलने वालों को स्थानीय छोटे उद्यमियों से 30 फीसदी की खरीदारी करना अनिवार्य था। सरकार के इस फैसले के साथ ही देश में एप्पल के रिटेल स्टोर खोलने का रास्ता साफ हो गया। हाल ही में एप्पल के सीईओ टीम कुक ने भारत आकर स्थानीय उद्यमियों से 30 फीसदी की खरीदारी की छूट में ढील देने की मांग की थी। वाणिज्य व उद्योग मंत्री निर्मला सीतारमण ने कहा कि रक्षा क्षेत्र में निवेश के साथ रोजगार की काफी गुंजाइश है और इससे निर्यात को भी प्रोत्साहन मिलेगा। उन्होंने यह भी कहा कि टेक्नोलॉजी ट्रांसफर की शर्त के साथ निवेश को आकर्षित करना आसान नहीं है। उन्होंने कहा कि भारत में उत्पादित खाद्य पदार्र्थों की मार्केटिंग में 100 फीसदी एफडीआई की इजाजत से किसानों को सही कीमत मिलेगी और बैक एंड यानी की कोल्ड चेन, स्टोरेज की सुविधाएं बढ़ेंगी। देश में डिजिटल क्रांति को साकार करने के लिए सोमवार को टेलीपोट्र्स, डायरेक्ट टू होम, केबल नेटवर्क, मोबाइल टीवी व हेडएंड-इन-दि ब्राडकास्टिंग सर्विस में ऑटोमेटिक रूट से 100 फीसदी एफडीआई की मंजूरी दे दी गई।  फार्मा के क्षेत्र में विदेशी निवेश को आकर्षित करने के लिए ब्राउनफील्ड फार्मा केक्षेत्र में सरकारी मंजूरी के साथ 100 फीसदी एफडीआई तो ग्रीनफील्ड फार्मा में ऑटोमेटिक रूट से 100 फीसदी एफडीआई की इजाजत दे दी गई। नागरिक विमानन के ग्रीनफील्ड प्रोजेक्ट में क्षेत्र में ऑटोमेटिक रूट से 100 फीसदी एफडीआई तो ब्राउनफील्ड परियोजना में ऑटोमेटिक रूट से 74 फीसदी की इजाजत दी गई है।      भारत में बनने वाले खाद्य उत्पादों पर 100 फीसदी विदेशी निवेश को सरकार ने मंजूरी दी है। इसमें ई-कॉमर्स के उत्पाद भी शामिल होंगे। पशुपालन में भी केंद्र सरकार ने 100 फीसदी एफडीआई की मंजूरी दी गई है। वहीं निजी सुरक्षा एजेंसी के क्षेत्र में सरकारी रूट से 49 फीसदी एफडीआई की इजाजत दी गई है।
टाटा स्टील के घाटे में चल रहे यूके बिजनेस को बेचने को लेकर सरगर्मी तेज हो गई है। एक तरफ तो टाटा स्टील के अधिकारी संभावित खरीददारों से बातचीत के लिए लंदन पहुंच गए हैं। वहीं कारोबार बिकने से कोई नौकरी ना जाए इसकी कोशिश में ब्रिटेन के कारोबार मंत्री साजिद जाबिद ने मुंबई आकर साइरस मिस्त्री से मुलाकात की है। इस मुलाकात के बाद जाबिद ने कहा कि टाटा स्टील 11 अप्रैल से यूके बिजनेस को बेचने की प्रक्रिया शुरू करेगी। टाटा स्टील की स्कनथोर्प यूनिट को खरीदने के लिए ग्रेबुल रेस में है। इसके अलावा कंपनी यूरोप के बाकी कारोबार को बेचने के लिए भी बातचीत कर रही है। कंपनी थाइसन ग्रुप के साथ ज्वाइंट वेंचर के लिए बातचीत चला रही है। इस ज्वाइंट वेंचर में थाइसन ग्रुप का यूरोप का कारोबार और टाटा स्टील का नीदरलैंड का प्लांट शामिल हो सकता है। इस ज्वाइंट वेंचर से कंपनी का 2 अरब डॉलर कर्ज कम हो सकता है।
गैर चांदी के आभूषणों पर 1 फीसदी उत्पाद कर लगाए जाने के बजट प्रस्ताव के बाद इसके विरोध में तकरीबन छह सप्ताह तक हड़ताल रखने के बाद मंगलवार को देश भर में बड़ी संख्या में ज्वेलरों और सर्राफा कारोबारियों ने अपनी दुकानें खोल लीं। दिल्ली और मुंबई के कुछ ज्वेलरी प्रतिष्ठानों में सामान्य कामकाज शुरू हो गया तो कुछ प्रतिष्ठान बंद रहे। तमिलनाडु और आंध्र प्रदेश में ज्वेलरी की दुकानें खुली रहीं। एसोचैम के नेशनल काउंसिल ऑन जेम्स अंड ज्वेलरी के चेयरमैन शंकर सेन ने कहा कि सरकार के इस आश्वासन के बाद कि अशोक लाहिड़ी समिति इन सभी मांगों पर विचार करेगी, अगले कुछ दिनों में ज्वेलर अपनी हड़ताल वापस ले सकते हैं। फिलहाल करीब 60 फीसदी ज्वेलर काम पर वापस आ चुके हैं। 
देश के हर कस्बे और गांव में रसोई गैस (एलपीजी) के सिलेंडरों की आपूर्ति सुनिश्चित करने के लिए सरकार ने 10 हजार नए वितरकों की नियुक्ति का फैसला किया गया है। इन वितरकों की नियुक्ति में 33 फीसदी हिस्सा महिलाओं के लिए आरक्षित होगा। इस बारे में पेट्रोलियम मंत्रालय ने एक गाइडलाइन जारी कर दिया है। यही नहीं सरकार ने अगले तीन साल में आठ करोड़ नए एलपीजी कनेक्शन देने का भी लक्ष्य निर्धारित किया है। पेट्रोलियम मंत्री धर्मेंद्र प्रधान ने शुक्रवार को यहां एक कार्यक्रम के दौरान रसोई गैस वितरकों की नियुक्ति के लिए गाइडलाइन की। इस अवसर पर उन्होंने बताया कि 10 हजार नए एलपीजी वितरकों की नियुक्ति का फैसला हो गया है। इनमें से 2 हजार वितरकों की नियुक्ति की प्रक्रिया पाइपलाइन में है जबकि शेष 8 हजार वितरकों की नियुक्ति के लिए इस साल के दिसंबर तक प्रक्रिया शुरू कर दी जाएगी। इनमें 33 फीसदी वितरक महिलाएं होंगी। उन्होंने बताया कि इस बार गैस वितरकों की चार श्रेणी बनाई गई है। पहली श्रेणी शहरी (अरबन) है जिसमें वितरक सिर्फ शहरी क्षेत्र में ही सेवा देंगे। दूसरी श्रेणी ग्रामीण सह शहरी (रूबन) बनायी गई है जिसमें वितरक कस्बों में स्थित होंगे। वे वहां कस्बाई इलाकों में भी सेवा देंगे और ग्रामीण इलाकों में भी सेवा देंगे। तीसरी श्रेणी ग्रामीण (रूरल) वितरकों की होगी जिसके तहत नियुक्त होने वाले वितरक सिर्फ ग्रामीण क्षेत्र में ही अपनी सेवा देंगे। चौथी श्रेणी नई बनाई गई है, जिसका नाम दुर्गम रखा गया है। दुर्गम श्रेणी में वितरक रेगिस्तानी, पहाड़ी, पठारी या वैसे दुर्गम इलाकों में नियुक्त किये जाएंगे जहां आसानी से पहुंच संभव नहीं है।  उज्ज्वला योजना के लिए टोल फ्री नंबर  प्रधान ने कहा कि वर्ष 2016 को उपभोक्ताओं का वर्ष घोषित किया गया है, इसलिए उपभोक्ताओं के हित में जो भी बन पड़ेगा, कदम उठाए जाएंगे। इसी दिशा में पहले सुरक्षा के लिए 1906 हेल्पलाइन नंबर जारी किया। अब प्रधानमंत्री उज्ज्वला योजना के लिए एक विशेष टोल फ्री नंबर 18002666696 जारी किया गया है जो कि सप्ताह के सातों दिन सुबह सात बजे से रात के 10 बजे तक चालू रहेगा। इस पर फिलहाल हिंदी में जानकारी मिलेगी, बाद में इसमें अंग्रेजी और प्रमुख भरतीय भाषाओं को भी जोड़ा जाएगा। अगले तीन साल में आठ करोड़ एलपीजी ग्राहक बनेंगे पेट्रोलियम मंत्री ने बताया कि अगले तीन साल में आठ करोड़ नए एलपीजी ग्राहक बनाए जाएंगे। इनमें पांच करोड़ ग्राहक गरीबी रेखा से नीचे गुजर बसर करने वाले होंगे, जिन्हें प्रधानमंत्री उज्ज्वला योजना के तहत फ्री गैस कनेक्शन दिया जाएगा। इसके अलावा तीन करोड़ ग्राहक सामान्य वर्ग के जोड़े जाने का लक्ष्य है। उन्होंने बताया कि अभी रसोई गैस के 16.80 करोड़ नियमित गैस लेने वाले (एक्टिव) ग्राहक हैं, जिसे अगले पांच साल में 25 करोड़ तक पहुंचाने की योजना है। इससे न सिर्फ महिलाओं को धुएं से निजात मिलेगी बल्कि पर्यावरण को भी फायदा होगा।
सरकार द्वारा सोमवार को घोषित एफडीआई सुधारों को स्वदेशी जागरण मंच ने जनता से विश्वासघात बताया है। मंच का कहना है कि इसका उद्देश्य रोजगार पैदा करना नहीं, बल्कि भारतीयों से रोजगार छीनना है। मंच के राष्ट्रीय कंवीनर अश्वनी महाजन ने कहा कि खुदरा, रक्षा और फार्मा सेक्टर को विदेशी कंपनियों के लिए खोलकर सरकार ने आम और स्थानीय कारोबारियों के लिए अच्छा नहीं किया। वहीं कांग्रेस ने रक्षा नीति में इतने बड़े बदलाव को राष्ट्रीय सुरक्षा के लिए खतरा बताते हुए इस फैसले को वापस लेने की मांग की है। वरिष्ठ कांग्रेस नेता ए के एंटनी ने कहा कि रक्षा क्षेत्र में 100 फीसदी विदेशी निवेश भारत की स्वतंत्र विदेश नीति और राष्ट्रीय सुरक्षा के लिए बहुत बड़ा खतरा है। उन्होंने कहा कि यह महत्वपूर्ण और गौर करने वाली बात है कि यह फैसला प्रधानमंत्री नरेंद्र मोदी के अमेरिका से लौटने के तुरंत बाद लिया गया है। उधर माकपा नेता सीताराम येचुरी ने कहा कि रक्षा क्षेत्र में एफडीआई खतरनाक है। बहुत कम देश ऐसे हैं जिन्होंने इस संवेदनशील क्षेत्र में एफडीआई की अनुमति दी है। वहीं इस फैसले की आलोचना करते हुए तृणमूल कांग्रेस ने कहा है कि ‘मेक इन इंडिया’ के नाम पर मोदी सरकार ‘ब्रेकिंग इंडिया’ कर रही है। हालांकि सरकार ने कहा है कि आर्थिक सुधारों के इस फैसले से रघुराम राजन के निर्णय का कोई लेना-देना नहीं है।
कॉरपोरेट दुनिया को हिला कर रख देने वाले सत्यम घोटाले के मुख्य अभियुक्त बी. रामलिंग राजू और उसके भाई  बी. रामा राजू को सात साल सश्रम कैद की सजा सुनाई गई है। दोनों को साढ़े पांच करोड़ रुपये का जुर्माना भी देना होगा। सत्यम् कंप्यूटर्स के खातों में गड़बड़ी के जरिये किए गए 7000 करोड़ रुपये के इस घोटाले में कंपनी के संस्थापक और पूर्व चेयरमैन बी. रामलिंग राजू और उसके भाई के खिलाफ एक विशेष अदालत ने सजा सुनाई है। छह साल पहले सामने आए इस घोटाले को कॉरपोरेट जगत का सबसे बड़ा अकाउंटिंग घोटाला तक कहा गया था। विशेष अदालत के जज बीवीएलएन चक्रवर्ती की अदालत ने बी. रामलिंग राजू और बी. रामा राजू के साथ कंपनी (सत्यम कंप्यूटर्स) के सीएफओ (चीफ फाइनेंशियल ऑफिसर) वदलामणि, ऑ़डिट कंपनी प्राइस वाटरहाउस कूपर्स के ऑडिटरों सुब्रमणि गोपालकृष्णन और टी. श्रीनिवास को भी सात साल सश्रम कारावास की सजा सुनाई है। इन लोगों पर 25 लाख रुपये तक जुर्माना लगाया गया है। मामले में दस लोगों को आपराधिक साजिश रचने, धोखाधड़ी करने और अन्य अपराधों का दोषी करार दिया गया। सीबीआई ने इस पूरे घोटाले की जांच की थी। अदालत ने एक वक्त आईटी से जुड़े सेवा उद्योग के पोस्टर ब्वॉय माने जाने वाले साठ वर्षीय बायराजू रामलिंग राजू और एक पूर्व कर्मचारी जी. रामाकृष्णा को भारतीय दंड संहिता की धारा 201 (अपराध का सुबूत मिटाने में भूमिका निभाने का अपराध) के तहत भी दोषी ठहराया गया है। राजू के एक भाई बी. सूर्यनारायण राजू और कंपनी के आतंरिक चीफ ऑडिटर वी. एस, प्रभाकर गुप्ता को छोड़ कर सभी आठों आरोपियों को प्रतिभूतियों से जुड़ी धोखाधड़ी, कंपनी के खातों में हेरफेर और फर्जीवाड़े का दोषी ठहराया गया।
जापान में कार कंपनी सुज़ुकी के मुख्यालय पर छापा मारा गया है। सुज़ुकी पर गाड़ियों की माइलेज क्षमता जांचने के लिए गलत प्रणाली के इस्तेमाल के आरोप लगे हैं जिसकी जांच की जा रही है। पिछले महीने सुज़ुकी कंपनी ने कहा था कि ईंधन उत्सर्जन में कुछ गड़बड़ियां पाई गई हैं लेकिन कंपनी ने ग्राहकों को धोखा देने से इनकार किया था। अधिकारियों ने बताया कि कंपनी के इन दावों को पुख्ता करने वाले दस्तावेज ढूंढ़ने के लिए ये छापे मारे हैं। सुज़ुकी के अनुसार इस मामले का जापान से बाहर बेचे जाने वाले उत्पादों से कोई लेना देना नहीं हैं। पिछले हफ्ते कंपनी ने कहा था कि वह कर्मचारियों की कमी और इंफ्रास्ट्रक्चर में निवेश न होने की वजह से जापनी मानकों के अनुसार परीक्षण नहीं कर पाई है। सुज़ुकी, टोयोटा, निस्सान और होंडा के बाद जापान की चौथी बड़ी कार कंपनी हैं। इससे पहले जापान के परिवहन मंत्रालय ने मिस्तूबिशी मोटर्स के दफ्तर पर भी ऐसे ही आरोपों के सिलसिले में छापे मारे गए थे। पिछले साल जर्मन कंपनी फोक्सवैगन ने अमेरिका में डीजल गाड़ियों में उत्सर्जन परीक्षण में हेराफेरी करने की बात मानी थी। 
रिलायंस जियो के लांच होने के बाद टेलीकॉम कंपनियों के माथे पर चिंता की लकीर जरूर खिंच गई, लेकिन आम उपभोक्ताओं को काफी फायदा हुआ। गत 5 सितंबर को जियो की तरफ से 31 दिसंबर, 2016 तक उपभोक्ताओं को मुफ्त डाटा व कॉलिंग की सुविधा देने का ऐलान किया गया जिसकी सीमा बाद में न्यू ईयर ऑफर के नाम पर आगामी 31 मार्च तक के लिए बढ़ा दी गई। जियो की घोषणा के बाद बाजार में खुद को प्रतिस्पर्धा में कायम रखने के लिए एयरटेल, वोडाफोन, आइडिया, टेलीनॉर, एयरसेल,  रिलायंस कम्युनिकेशन जैसी सभी टेलीकॉम कंपनियों ने पिछले सितंबर के बाद से उपभोक्ताओं के लिए कई प्रकार की सस्ती पेशकश की।  इनके साथ देश की सरकारी टेलीकॉम सेवा प्रदाता कंपनी बीएसएनएल ने भी अपने उपभोक्ताओं को मुफ्त कॉलिंग और मुफ्त डेटा का ऑफर दिया है।   टेलीकॉम कंपनियों का मानना है कि जियो के लांच होने से उन्हें कड़ी टक्कर मिल रही है जिस कारण उन्हें अपने मार्जिन में कटौती करके ग्राहकों के लिए अधिक से अधिक सस्ते ऑफर लांच करने पड़ रहे हैं। इस कारण आने वाली तिमाही में टेलीकॉम कंपनियों के वित्तीय परिणाम पर प्रतिकूल असर पड़ने जा रहा है। टेलीकॉम कंपनियों के मुताबिक अगर आगामी 31 मार्च तक के बाद भी जियो का मुफ्त ऑफर जारी रहा तो उनके सामने भारी चुनौती आ जाएगी।
डीएचएफएल प्रेमेरिका लाइफ इंश्योरेंस कंपनी लिमिटेड ने स्वास्थ्य बीमा क्षेत्र में कदम रखते हुए एक ऐसी पॉलिसी लांच की है जिसमें पालिसी धारकों को डेंगू की कवर मिलेगी। डीएचएफएल प्रेमेरिका की डेंगू शील्ड नाम से जारी यह पॉलिसी सिर्फ ऑनलाइन ही मिलेगी। डीएचएफएल प्रेमेरिका लाइफ इंश्योरेंस के प्रबंध निदेशक एवं सीईओ अनूप पेबी ने यह पॉलिसी लांच की। इस अवसर पर इट्ज कैश कार्ड्स के प्रबंध निदेशक नवीन सूर्या भी उपस्थित थे। अनूप पेबी ने इस अवसर पर बताया कि उनके डेंगू शील्ड में सबसे बेहतर बात यह है कि इसमें बच्चों से लेकर बड़ों, सबके लिए प्रीमियम की दर बराबर है। प्रीमियम की दर भी बहुत कम, 1 रुपया प्रति दिन से शुरू होती है। इस पालिसी में 18 वर्ष से 65 वर्ष तक के व्यक्ति को सीधे पालिसी दी जा सकती है जबकि परिवार में 91 दिन के बच्चे की भी पॉलिसी ली जा सकती है। परिवार में पति, पत्नी, बच्चे, माता-पिता और सास-ससुर को शामिल किया गया है। परिवार की पॉलिसी लेने वालों को पांच फीसदी की छूट भी दी जाएगी। डेंगू शील्ड पॉलिसी के तहत 25,000 रुपये से 50,000 रुपये तक का बीमा होगा। उन्होंने बताया कि इस पॉलिसी की विशेषता इसकी सरलता है। इसे न सिर्फ आसानी से लिया जा सकता है बल्कि इसकी क्लेम प्रक्रिया भी बेहद आसान है। इसका क्लेम लेने के लिए 48 घंटे तक अस्पताल में भर्ती होना जरूरी है। उन्होंने बताया कि जिनके पास इंटरनेट कनेक्शन या कंप्यूटर नहीं है, वे भी इस पॉलिसी को ले सकते हैं। इसके लिए उन्हें इट्ज कैश कार्ड के 75,000 दफ्तरों में से किसी एक में आना होगा। 
शेयर निवेशकों को अपनी फंसी राशि जल्‍द वापस मिल सकेगी। अगर की माने तो सेबी जल्द ही वह इसके लिए कदम उठाने जा रही है। दरअसल एनएसई और बीएसई में लिस्टेड 8000 कंपनियों की बदौलत देश्‍ा का श्‍ाेयर बाजार दुनिया के सभी शेयर बाजारों में अव्वल आता है, लेकिन अधिकांश कंपनियों में कई सालों से कारोबार ही नहीं हो रहा है। इस वजह से कंपनियों में निवेश करने वाले शेयरधारकों का मूलधन फंस गया है। सेबी अब ऐसी कंपनियों को डीलिस्ट करके इनकी संख्या कम करने के बारे में सोच रही है। ताकि निवेशक उनमें फंसे अपने धन को वापस पा सकें। सेबी प्रमुख यूके सिन्हा ने ऐसी कंपनियों को बाजार के लिए उपद्रव करार देते हुए कहा कि वह इस बारे में जल्द ही कदम उठाने जा रहे हैं। वह कंपनियों से कहेंगे की निवेशकों को सही मूल्य पर एग्‍जिट ऑप्‍शन दे।  उन्होंने कहा कि सेबी के‌ नियमों में लिखा है कि वह कंपनियों से एग्‍जिट ऑप्‍शन लागू करने को कह सकता है। सेबी के अनुसार इस प्रकार की करीब 3000 कंपनियां हैं जो लिस्टेड तो हैं पर उनमें कारोबार नहीं हो रहा है। वहीं एनएसई और बीएसई में करीब 1200 ऐसी कंपनियां हैं जिनके कारोबार करने पर रोक लगी हुई है। 
दाल व धान के न्यूनतम समर्थन मूल्य (एमएसपी) में बढ़ोतरी से महंगाई पर न्यूनतम असर होगा। इस बात का खुलासा कोटक इंस्टीट्यूशनल इक्विटीज की रिपोर्ट में किया गया है। रिपोर्ट में कहा गया है कि एमएसपी में बढ़ोतरी से खुदरा महंगाई दर पर 40-45 आधार अंक का असर पड़ेगा और यह असर दो-चार महीने तक रहेगा। लेकिन इससे कोई प्रतिकूल प्रभाव नहीं पड़ेगा।  सरकार ने दाल के एमएसपी में प्रति क्विंटल 425 रुपये तक की बढ़ोतरी की है ताकि दाल के उत्पादन को प्रोत्साहित किया जा सके और दाल की कीमतों को काबू में रखा जा सके। वहीं धान के एमएसपी में प्रति क्विंटल 60 रुपये की बढ़ोतरी की गई है और अब इसका एमएसपी 1,470 रुपये प्रति क्विंटल हो गया। कोटक की रिपोर्ट में कहा गया है कि वर्ष 2017 के खरीफ सीजन के लिए सरकार की तरफ से एमएसपी में बढ़ोतरी करना इस बात का संकेत है कि सरकार मजबूत आर्थिक नीति लाने के साथ वित्तीय उदारता से दूर रहना चाहती है। एमएसपी पर सरकार किसानों से अनाज की खरीदारी करती है। रिपोर्ट में कहा गया है कि सरकार अदूरदर्शी नीति के जरिए ग्रामीण आय में बढ़ोतरी नहीं करना चाहती है बल्कि किसानों की उत्पादकता में बढ़ोतरी के माध्यम से ग्रामीण आय में इजाफा चाहती है। रिपोर्ट के मुताबिक सरकार मजबूत आर्थिक नीति के जरिए व्यापक आर्थिक असंतुलन पर फोकस कर रही है। इस प्रकार के असंतुलन को दूर करने के लिए सरकार द्वारा नई फसल बीमा योजना, एकीकृत कृषि उत्पाद मार्केट, स्टोरेज की क्षमता में विस्तार, कृषि फंड, व ग्रामीण इंफ्रास्ट्रक्चर डेवलपमेंट कार्यक्रम चलाए जा रहे हैं, जिनकी मदद से लंबे अंतराल के बाद लोगों की आय बढ़ोतरी में मदद मिलेगी। आरबीआई की मौद्रिक नीति का जिक्र करते हुए रिपोर्ट में कहा गया है कि एमएसपी में बढ़ोतरी के बावजूद दरों में कटौती की गुंजाइश बनी हुई है।
भारतीय दूरसंचार नियामक प्राधिकरण (ट्राई) उपभोक्ताओं को डीटीएच कंपनी बदलने पर बार-बार सेट टॉप बॉक्स की खरीदारी से मुक्त करने की तैयारी में है। ट्राई, उपभोक्ता के पक्ष में सेट टॉप बॉक्स के नियमों में बदलाव चाहता है ताकि एक ही सेट टॉप बॉक्स सभी कंपनियों के डीटीएच के लिए कारगर हो। ऐसा होने पर सेट टॉप बॉक्स के ई-कचरा के जमा पर भी रोक लगेगी। विभिन्न चैनल देखने के लिए डीटीएच सेवा लेने पर उपभोक्ता को डिस्क व सेट टॉप बॉक्स लेना पड़ता है। अगर उपभोक्ता कुछ दिनों के बाद दूसरी कंपनी की सेवा लेता है तो उसे नए सेट टॉप बॉक्स लेने पड़ते हैं क्योंकि एक कंपनी दूसरी कंपनी के सेट टॉप बॉक्स को खारिज कर देती है। डीटीएच कंपनियां कहती हैं कि दूसरी कंपनी के सेट टॉप बॉक्स पर उनकी सेवा काम नहीं करेगी। यही वजह है देश में अभी 3 करोड़ सेट टॉप बॉक्स बेकार हैं और ई-कचरे के रूप में जमा हो रहे हैं। केबल क्षेत्र के विशेषज्ञ कर्नल केके शर्मा कहते हैं, विदेश में खासकर विकसित देश व यूरोप में एलईडी टेलीविजन के अंदर ही सेट टॉप बॉक्स लगे होते हैं। ऐसे में उपभोक्ता को डीटीएच कंपनी या केबल ऑपरेटर्स से सिर्फ कार्ड लेना पड़ता है। ट्राई के आंकड़ों के मुताबिक पिछले साल दिसंबर तक देश में 8.5 करोड़ सेट टॉप बॉक्स लगाए गए। इनमें से सिर्फ 5.5 करोड़ सेट टॉप बॉक्स सक्रिय मोड में है। बाकी के 3 करोड़ सेट टॉप बॉक्स बेकार हो चुके हैं या कचरे के रूप में जमा हो रहे हैं। ट्राई का कहना है कि डीटीएच कंपनियों के नियमों की वजह से बेकार पड़े बॉक्स के निर्माण में निवेश की गई राशि भी बेकार हो गई। ट्राई का मानना है कि अगर एक सेट टॉप बॉक्स को बनाने में 25 डॉलर का निवेश किया गया तो ऐसे में 75 करोड़ डॉलर की निवेश राशि बेकार हो गई। ट्राई ने सेट टॉप बॉक्स को सभी कंपनियों की सेवा के लायक बनाने के मामले में स्टेकहोल्डर्स से राय देने के लिए कहा है। शर्मा कहते हैं, उपभोक्ताओं को इस बात की भी आजादी होनी चाहिए कि वे खुले बाजार से अपनी मर्जी के मुताबिक सेट टॉप बॉक्स की खरीदारी कर सकें। अभी तो उपभोक्ताओं को वही सेट टॉप बॉक्स लेना पड़ता है जो कंपनी देती है। कई बार उपभोक्ताओं को ज्यादा पावरफुल सेट टॉप बॉक्स की जरूरत नहीं होती है और वह अपनी जरूरत से अधिक डीटीएच कंपनी को इसकी खरीदारी में चुकाते हैं क्योंकि उपभोक्ता के पास कोई विकल्प नहीं होता है।
सबसे तेजी से बढ़ रहे उभरते बाजारों में से एक भारत 2050 तक दुनिया की चार सबसे बड़ी अर्थव्यवस्थाओं में से एक होगा। माइनिंग कंपनी बीएचपी बिलिटॉन एंड्रयू मैकेंजी ने यह बात कही है। ऑस्ट्रेलिया स्थित समूह आयरन ओर, मेटलर्जिकल कोल, कॉपर और यूरेनियम का सबसे बड़ा उत्पादक है और समूह पारंपरिक और गैर पारंपरिक तेल एवं गैस और ऊर्जा कोल में भी कारोबार करता है। एक आयोजन में बोलते हुए मैकेंजी ने कहा कि चीन, भारत और इंडोनेशिया में दुनिया की 40 फीसदी आबादी रहती है। 2050 तक ये अर्थव्यवस्थाएं दुनिया की चार सबसे बड़ी अर्थव्यवस्थाओं में से तीन अर्थव्यवस्थाएं होंगी। 20 वीं शताब्दी में बदलाव मूल्यों, संस्कृति और अमेरिका के आर्थिक प्रभाव की वजह से हो रहा था। अमेरिका के नेतृत्व और वैश्विक मामलों में उसकी भूमिका ने दुनिया को बेहतर जगह बनाई है। मैकेंजी ने कहा कि अब हम उस चीज के शुरुआती चरण में हैं जिसको कुछ लोग एशिया की सदी कह रहे हैं। इस सदी को पूरे एशिया में विकसित और विकासशील अर्थव्यवस्थाओं के सम्मिलन से परिभाषित किया जा रहा है। पूरे एशिया में सामाजिक और आर्थिक ताकतें जो काम कर रहीं हैं उसे रोका नहीं जा सकता। चीन का उदाहरण देते हुए उन्होंने कहा कि अर्थव्यवस्था उस गति से विकास जारी रखेगी जिससे शेष दुनिया ईर्ष्या करेगी। यह सिर्फ वस्तुओं और सेवाओं के लिए नहीं है। चीन न सिर्फ व्यापार में अहम भूमिका निभाएगा बल्कि वह ज्ञान आधारित अर्थव्यवस्था में भी अहम भूमिका निभाएगा। उन्होंने कहा कि चीन व्यापार का इस्तेमाल नया चीन बनाने के लिए कर रहा है। व्यापार ने चीन को वैश्विक मंच पर उसकी सही जगह दिलाई है और उसे और आगे जाना है। व्यापार इंडोनेशिया और भारत के लिए भी यही काम करेगा। इस बीच, एक अलग आयोजन में बीएचपी बिलिटॉन के प्रेसिडेंट ऑफ ऑपरेशंस फॉर मिनरल्स, ऑस्ट्रेलिया माइक हेनरी ने कहा कि भारत में कंपनी के लिए ग्रोथ बढ़ाने का अवसर है, जहां आर्थिक विकास स्टील की मांग को बढ़ा रहा है। इसकी वजह से मेट कोल की मांग बढ़ेगी।
अब भारत में बिकने वाली ब्रेड भी सुरक्षित होगी क्योंकि देश के चोटी के ब्रेड निर्माताओं ने कैंसर के कारक माने जाने वाले रसायन पोटैशियम ब्रोमेट का इस्तेमाल नहीं करने का फैसला किया है। ऑल इंडिया ब्रेड मैन्यूफैक्चरर्स एसोसिएशन (एआईबीएमए) के अध्यक्ष रमेश मागो ने बृहस्पतिवार को बताया कि ब्रेड निर्माण में प्रयुक्त होने वाला पोटैशियम ब्रोमेट सुरक्षित है और उसे मिलाना वैधानिक भी है क्योंकि उसे भारतीय खाद्य संरक्षा एवं मानक प्राधिकरण (एफएसएसएआई) ने अनुमति दी है। यही नहीं, इसे अमेरिका के एफडीए ने भी अनुमति दी हुई है। लेकिन अब जबकि इसे कैंसर का कारक माना जा रहा है तो देश के संगठित ब्रेड निर्माताओं ने इसका उपयोग बंद करने का फैसला लिया है। उल्लेखनीय है कि एक गैर सरकारी संगठन द्वारा ब्रेड में कैंसर के खतरे वाले पोटैशियम ब्रोमेट के इस्तेमाल की रिपोर्ट आने तथा एफएसएसएआई द्वारा इस रसायन पर प्रतिबंध के प्रस्ताव के बाद ब्रेड निर्माता कंपनियां दबाव में थीं। एक निर्माता ने बताया कि लोगों में भ्रम फैलने की वजह से उनकी बिक्री भी घटी है। लोग निश्चिंत होकर ब्रेड खा सकें, इसके लिए एआईबीएमए ने स्वैच्छिक रूप से इसका उपयोग नहीं करने का फैसला लिया है। अब इस रसायन के विकल्प का इस्तेमाल किया जाएगा जो इससे सस्ता ही पड़ता है। सेंटर फॉर साइंस एंड एनवायरमेंट की बीते 23 मई को जारी रिपोर्ट में कहा गया था कि दिल्ली से पैकेज्ड ब्रेड, बन, पाव आदि के 38 नमूनों के परीक्षण में, 34 में पोटैशियम ब्रोमेट या पोटैशियम आयोडेट की मौजूदगी पाई गई। पोटैशियम आयोडेट से थायरॉइड संबंधी बीमारियां होती हैं। परीक्षण में कहा गया था कि यूरोपीय संघ तथा कुछ अन्य देशों में इनका इस्तेमाल प्रतिबंधित है।
अपने पहले संयुक्त बजट को पेश करने से पूर्व वित्तमंत्री जेटली ने कड़े तेवर दिखाते हुए कहा कि रेलवे की सेवाओं के लिए जनता को धन खर्च करना पड़ेगा। कोई भी सेवा फ्री नहीं होगी। साथ ही उन्होंने कहा कि पिछली सरकारें जनता को सब्स‌िडी देकर लोकलुभावन बजट देती रहीं हैं। लेकिन अब ऐसा नहीं होगा। उन्होंने कहा कि पिछली सरकारों के दौरान देखा गया है कि सिर्फ जनता में लुभाने के ‌लिए रेलवे का इस्तेमाल किया गया, उसे एक संस्‍थान की तरह न चलाकर घाटे की ढकेला गया है। अब ऐसा नहीं होगा। जेटली सीआईआई के एक कार्यक्रम में बोल रहे थे। जेटली ने नॉन-कोर कार्यों को आउटसोर्स करने के लिए भी जोर दिया। उन्होंने कहा रेलवे का मुख्य कार्य नई-नई ट्रेनें चलाना है न ही नॉन कोर सेवाएं देना। तो दुनियाभर में अपनाए गए आउटसोर्सिंग को रेलवे के नॉन-कोर हॉस्‍पिटेलिटी कार्य को आउटसोर्स करने में हर्ज क्या है। पहले भी ऐसा देखा गया है कि पॉवर और हाइवे को आउटसोर्स करने से जनता ने पैसा देना शुरू किया और कितना फायदा देखने को मिल रहा है यह सबको पता है। गौरतलब है कि सरकार ने ‌पिछले 92 वर्षों से चली आ रही प्रथा को समाप्त करते हुए आम और रेल बजट 2017-18 को एक साथ पेश करने का फैसला लिया है।
अच्छे वैश्विक संकेतों के चलते बुधवार को शेयर मार्केट में एक तगड़ा उछाल देखने को मिला। सुबह तेजी के साथ खुला सेंसेक्स शाम को 575 अकों की बढ़ोत्तरी के साथ 25,881.17 के स्तर पर बंद हुआ। सुबह सेंसेक्स 126 अंकों की बढ़त के साथ 25,432.10 के स्तर पर खुला था, जबकि कल शाम को सेंसेक्स 25,432,10 के स्तर पर बंद हुआ था। पूरे दिन के कारोबार में एक ऐसा भी समय आया जब सेंसेक्स में 592 अंकों की तक की तेजी आ गई। दिनभर में सेंसेक्स का उच्चतम स्तर 25,897.87 रहा, जबकि न्यूनतम स्तर 25,430.59 रहा। वहीं दूसरी ओर निफ्टी में भी तेजी देखी गई है। सुबह 66 अंकों की बढ़त के साथ खुला निफ्टी शाम को 189.25 अंकों की बढ़त के साथ बंद हुआ। सुबह निफ्टी 7,811.80 के स्तर पर खुला था, जबकि शाम को 7,934.90 के स्तर पर बंद हुआ। इस उछाल में सबसे अधिक खरीदारी बैंक, ऑटोमोबाइल, कैपिटल गुड्स, तेल, गैस और इंफॉर्मेशन टेक्नोलॉजी के शेयरों में की गई। साथ ही कुछ कंपनियों के अच्छे नतीजों के चलते भी शेयर मार्केट में ये उछाल आया।
इंटरपोल ने शराब कारोबारी विजय माल्या के खिलाफ वैश्विक गिरफ्तारी वारंट जारी करने से पहले प्रवर्तन निदेशालय (ईडी) से कुछ स्पष्टीकरण मांगे हैं। मालूम हो कि ईडी को 900 करोड़ रुपये के बैंक कर्ज धोखाधड़ी से जुड़े मनी लॉन्ड्रिंग की जांच के सिलसिले में माल्या की तलाश है। अधिकारियों ने कहा कि वैश्विक पुलिस इकाई इंटरपोल ने ईडी से इस मामले में की गई कानूनी प्रक्रिया के बारे में विस्तृत जानकारी मांगी है। इसके बाद ही इंटरपोल माल्या के खिलाफ रेड कॉर्नर नोटिस जारी करने का निर्णय करेगा। आईडीबीआई बैंक के कथित कर्ज धोखाधड़ी के मामले की जांच ईडी के अलावा सीबीआई भी कर रही है। ईडी के सूत्रों ने कहा, ‘इंटरपोल ने कुछ स्पष्टीकरण मांगे हैं जो कि माल्या के खिलाफ मनी लॉन्ड्रिंग मामले में अतिरिक्त ब्यौरा उपलब्ध कराने को लेकर हैं। इंटरपोल ने ईडी के माल्या के खिलाफ गिरफ्तारी वारंट जारी करने के अनुरोध से इनकार नहीं किया है। स्पष्टीकरण की मांग का जवाब दिया जाएगा।’ उन्होंने कहा कि कई मामलों में इंटरपोल सूचना मांगता है जैसे ललित मोदी के मामले में। ईडी को उम्मीद है कि इन मामलों में वह इंटरपोल को संतुष्ट करेगा। ईडी ने माल्या के खिलाफ पहली बार रेड कॉर्नर नोटिस की मांग पिछले महीने की थी ताकि वह व्यक्तिगत तौर पर जांच में सहयोग कर सकें।
कारों की कीमतों में बढ़ोतरी के बावजूद गत मार्च में लगभग सभी कंपनियों की कारों की बिक्री में अच्छी बढ़ोतरी दर्ज की गई। मारुति सुजुकी की बिक्री में मार्च महीने 15.9 फीसदी का इजाफा रहा। वहीं हुंडई की कुल बिक्री में इस साल मार्च महीने में 3.4 फीसदी की बढ़ोतरी रही। इस साल जनवरी महीने में सभी कार कंपनियों ने कार के दाम में बढ़ोतरी की थी। गत 29 फरवरी को आम बजट की घोषणा के बाद भी कार कंपनियों ने कार के दाम में बढ़ोतरी की थी। मारुति सुजुकी की कुल बिक्री में पिछले साल मार्च के मुकाबले 15.9 फीसदी की बढ़ोतरी रही। इस दौरान मारुति सुजुकी की कुल बिक्री बढ़कर 1.29 लाख यूनिट रही। वहीं साल दर साल आधार पर मार्च में मारुति सुजुकी की घरेलू बिक्री 14.6 फीसदी बढ़ी है। मार्च में मारुति सुजुकी ने घरेलू बाजार में 1.18 लाख वाहनों की बिक्री की। इस साल मार्च में मारुति सुजुकी के निर्यात में पिछले साल की समान अवधि के मुकाबले 33.4 फीसदी की बढ़ोतरी रही।  मार्च में मारुति सुजुकी ने 10,450 वाहनों का निर्यात किया। साल दर साल आधार पर मार्च में मारुति सुजुकी की पैसेंजेर कार बिक्री 7.4 फीसदी बढ़ी है। मार्च में कंपनी ने 92,105 पैसेंजेर कारों की बिक्री की है। सालाना आधार पर वित्त वर्ष 2016 में मारुति सुजुकी की कुल बिक्री 10.6 फीसदी बढ़कर 14.29 लाख यूनिट रही है। मारुति सुजुकी के कार्यकारी निदेशक आर.एस. कलसी के मुताबिक मौजूदा वित्त वर्ष में भी ग्रोथ की रफ्तार 10 फीसदी से ज्यादा रहेगी। कलसी का कहना है कि वित्त वर्ष 2017 में 2 नए मॉडल उतारने की तैयारी है। आगे भी पिछले साल जैसी ग्रोथ बरकरार रखेंगे। इग्निस को दीवाली में लॉन्च किया जा सकता है। वहीं वित्त वर्ष 2017 की चौथी तिमाही में गुजरात प्लांट शुरू होने की उम्मीद है।
सरकार ने कहा है कि धोखाधड़ी की स्थिति में धोखा देने वाली कंपनी के खिलाफ कड़े दंड के प्रावधान कंपनी कानून में मौजूद हैं। इसके साथ ही यह भी सुनिश्चित किया गया है कि कोई कंपनी गायब न हो जाए और उनके द्वारा किए गए सभी वित्तीय लेन-देन की रिपोर्टिंग हो। कंपनी मामलों के मंत्री अरुण जेटली ने लोकसभा में एक लिखित उत्तर में बताया कि किसी खास सीमा से ऊपर की रकम की जब धोखाधड़ी होती है तो लेखा परीक्षकों को भी केन्द्र सरकार के पास रिपोर्ट देनी होती है। मंत्रालय से प्रश्न पूछा गया था कि क्या वर्तमान कंपनी कानून इस तरह से बनाया गया है कि लोग छद्म कंपनियां बना कर गलत तरीके से पैसा बाहर भेज देते हैं और मारीशस रूट से फिर यह पैसा वापस यहां आ जाता है। एक तरह से यह काले धन को सफेद बनाने जैसा हुआ। जेटली ने बताया कि कंपनी कानून में धोखाधड़ी के लिए बेहद सख्त प्रावधान हैं। इस तरह के मामलों में कंपनी के निदेशकों का पता लगाने के लिए भी इसमें प्रावधान है। 
अंतर्राष्ट्रीय बाजार की कीमतों और डॉलर रुपया विनिमय दर को देखते हुए तेल विपणन कंपनियों ने पेट्रोल और डीजल की कीमत में कटौती की है। दिल्ली में डीजल के दाम में प्रति लीटर 1.30 रुपए और पेट्रोल के दाम में 74 पैसे की कमी हुई है। नई कीमतें आधी रात से लागू हो गई हैं। पेट्रोलियम पदार्थ के सबसे बड़े वितरक इंडियन आयल के मुताबिक दिल्ली में अब पेट्रोल का दाम 61.13 रुपये प्रति लीटर जबकि डीजल का दाम 48.01 रुपये प्रति लीटर हो गया है। इसके पहले तेल कंपनियों ने चार अप्रैल को पेट्रोल और डीजल के दाम में क्रमश: 2.19 रुपये जबकि डीजल के दाम में 98 पैसे की बढ़ोतरी की थी।
ग्राहकों की जेब पर बोझ बढ़ाते हुए ऑयल मार्केटिंग कंपनियों ने पेट्रोल और डीजल की कीमतों में बढ़ोतरी कर दी है। पेट्रोल पर जहां 1.06 रुपए प्रति लीटर की बढ़ोतरी की गयी है, वहीं डीजल पर 2.94 रुपए प्रति लीटर की बढ़ोतरी हुई है। बढ़ी हुई कीमतें शनिवार आधी रात से लागू हो गयी हैं। नई दरों के अनुसार दिल्ली में अब पेट्रोल 61.13 की बजाय 62.19 रुपये प्रति लीटर मिलेगा। वहीं एक लीटर पेट्रोल के लिए 48.01 की जगह 50.95 रुपये खर्च करने पड़ेंगे। इससे पहले इसी महीने की 16 तारीख को पेट्रोल के दाम में 0.74 पैसे और डीजल में 1.30 रुपये की कमी की गई थी। आईओसी ने बताया कि पेट्रोलियम के अंतरराष्ट्रीय उत्पाद मूल्य और रुपये तथा अमेरिकी डॉलर के एक्सचेंज रेट के वर्तमान स्तर के कारण यह बढ़ोतरी करनी पड़ी है। 
इरादतन कर्ज नहीं चुकाने वालों के खिलाफ सेबी ने अपना रुख सख्त कर दिया है। ऐसे लोग अब पब्लिक इश्यू सहित अन्य बाजार माध्यमों से पूंजी नहीं उगाह सकेंगे। सेबी ने इस बारे में अधिसूचना जारी कर दी है। इस तरह के कर्जदार किसी भी सूचीबद्ध कंपनी के निदेशक मंडल में भी शामिल नहीं हो सकेंगे। सेबी ने इस तरह के लोगों पर और कठोर रवैया अपनाते हुए उन्हें म्यूचुअल फंड या ब्रोकरेज फर्म बनाने से भी मनाकर दिया है। इसके अलावा वे किसी अन्य सूचीबद्ध कंपनी पर भी अपना नियंत्रण नहीं रख सकेंगे। सेबी ने यह कदम यूबी समूह के चेयरमैन विजय माल्या के मामले के बाद उठाया है। माल्या देश छोड़कर भाग गए हैं और उन पर विभिन्न बैंकों का 9,000 करोड़ रुपये से भी अधिक का कर्ज और ब्याज बकाया है। माल्या ने हाल ही में यूनाइटेड स्पिरिट लिमिटेड के चेयरमैनशिप और निदेशक पद को छोड़ा है। इस कंपनी का नया मालिक अब डियाजियो है। हालांकि डियाजियो के साथ माल्या के सौदे की जांच सेबी कर रहा है। बहरहाल, माल्या अभी कुछ कंपनियों के निदेशक पद पर बने हुए हैं। सेबी का नया नियम बुधवार से लागू हो चुका है। रिजर्व बैंक के नियमों के अनुसार जो भी व्यक्ति इरादतन कर्ज नहीं चुकानेवाले वाला यानी विलफुल डिफॉल्टर घोषित हो चुका है उस पर सेबी का नियम लागू होगा। 
यात्रा टिकट निरस्त करने वालों को रेलवे ने बड़ी राहत देने जा रहा है। अब काउंटर से खरीदे गए कंफर्म टिकट को भी 139 पर डायल कर निरस्त करने की सुविधा मिलेगी। इससे पहले केवल वेटिंग टिकट वाले फोन या एसएमएस करके अपनी यात्रा टिकट को निरस्त करा सकते थे। बुधवार को केंद्रीय रेल मंत्री सुरेश प्रभु इस सुविधा की शुरुआत करेंगे। रेलवे मंत्रालय ने यह निर्णय लिया है कि रेलवे काउंटर से लिए गए टिकट को ऑनलाइन निरस्त या 139 के माध्यम से निरस्त करा सकेंगे। पिछले दिनों यह सुविधा सिर्फ वेटिंग टिकट वालों को दी गई थी। अब कंफर्म टिकट, आरएसी टिकट को भी इस माध्यम से रिफंड कराया जा सकेगा। रिफंड राशि के लिए उस स्टेशन पर जाने की आवश्यकता भी नहीं होगी जहां से यात्रा प्रारंभ करने की  टिकट ली गई हो। बुधवार से रेलवे सभी विभाग को आदेश जारी कर देगा। ताकि लोग किसी भी पीआरएस सेंटर से रिफंड राशि प्राप्त कर सके। रिफंड राशि लेने के लिए आपकों पीआरएस काउंटर पर ओरिजनल टिकट दिखाना होगा। ऑन लाइन टिकट या मैसेज के माध्यम से टिकट निरस्त कराने वालों को एक नियत समय दिया जाएगा। उस समय के भीतर ही रेलवे काउंटर से पैसा रिफंड किया जाएगा। आईआरसीटीसी की साइट पर भी इसके लिए एक अलग से पेज बनाया जाएगा, जिसपर एक क्लिक करके टिकट निरस्त किया जा सकेगा।
अमेरिकी राष्ट्रपति चुनाव की उम्मीदवारी के प्रबल दावेदार डोनाल्ड ट्रंप के यूएस से नौकरी चुराने के आरोप का चीनी कंपनियों ने भी करारा जवाब दिया है। इन कंपनियों ने ट्रंप की बयानबाजी के विरोध स्वरूप ट्रंप के चेहरे वाले टॉयलेट पेपर अमेरिकी बाजार में उतारे हैं। इनसे वे न सिर्फ अपना विरोध ही जता रहे हैं, बल्कि खूब मुनाफा भी कमा रहे हैं। अमेरिकी बाजार में भी  ‘ट्रंप एंड डंप’ ब्रांड नाम से ये टॉयलेट पेपर अच्छा मुनाफा कमा रहे हैं। शिनुआ न्यूज एजेंसी के मुताबिक कई चीनी कंपनियां ट्रंप की तस्वीर वाले टॉयलेट पेपर के निर्माण में जुट गई हैं। इन पेपरों की खासियत ये भी है कि इसमें ट्रंप के विभिन्न भाव के साथ तस्वीर छपी हैं। इनमें ट्रंप को हंसते हुए और इशारा करते हुए जैसे कई भावों में दिखाया गया है। ट्रंप टॉयलेट पेपर का निर्माण करने वाली किंडागो वेलपेपर के मुताबिक फरवरी से उनके टॉयलेट पेपर की बिक्री काफी ज्यादा बढ़ गई है। उनके पास फिलहाल पांच हजार से ज्यादा ट्रंप टॉयलेट पेपर रोल का ऑर्डर आया है। कंपनी के मुताबिक सबसे हैरानी की बात ये है कि इसमें सबसे ज्यादा ऑर्डर अमेरिकी ग्राहकों के हैं। अलीबाबा समेत अन्य चीनी ऑनलाइन पोर्टल पर 40 से भी ज्यादा चीनी कंपनियां ट्रंप की तस्वीर वाले टॉयलेट पेपर बेचते दिख रहे हैं। इसके अलावा एक ब्रिटिश गेम डिजाइन स्टूडियो ने ऐसा गेम तैयार किया है, जिसमें आप डोनाल्ड ट्रंप के दिल की सर्जरी कर सकते हैं। इसके जरिये आप ये तय कर सकते हैं कि ट्रंप का दिल सोने का है या पत्थर का। इस गेम में जीत उसी की होती है, जो ट्रंप के दिल का सफलता से प्रत्यारोपण कर लेता है। इस गेम में प्रतिभागी चाहें तो ट्रंप का मेकअप भी कर सकते हैं। 
महंगाई को काबू करने के लिए सरकार ने कदम बढ़ाने शुरू कर दिए हैं। चीनी की घरेलू आपूर्ति बढ़ाने और बढ़ती कीमतों पर अंकुश लगाने के लिए सरकार ने इसके निर्यात पर 20 फीसदी का निर्यात शुल्क लगा दिया है। चीनी की कीमतें बाजार में फिलहाल 40 रुपये प्रति किलोग्राम हैं। सरकार ने यह कदम ऐसे समय में उठाया है जब टमाटर, गेहूं और दाल सहित विभिन्न कमोडिटी की कीमतों में तेजी से बढ़ोतरी हुई है। वित्त मंत्रालय द्वारा जारी बयान में कहा गया है, ‘चीनी की घरेलू कीमतों को नियंत्रित रखने के लिए सरकार ने कच्चे, सफेद या रिफाइंड चीनी के निर्यात पर 20 फीसदी का निर्यात शुल्क लगाने का निर्णय किया है।’ बयान के अनुसार, यह निर्णय सेंट्रल बोर्ड ऑफ एक्साइज एंड कस्टम्स (सीबीईसी) द्वारा अधिसूचित किया गया है। चीनी की वैश्विक कीमतों में हुई जबरदस्त बढ़ोतरी को देखते हुए निर्यात पर अंकुश लगाने के लिए यह शुल्क लगाया गया है। हालांकि, यह निर्यात शुल्क खाद्य मंत्रालय द्वारा प्रस्तावित 25 फीसदी के मुकाबले कम है। वहीं बाजार के जानकारों ने सरकार के इस कदम को देर से उठाया कदम करार दिया है।
किंगफिशर के ब्रांड और ट्रेडमार्क की नीलामी में बैंकों को भारी निराशा हाथ लगी है। इन्हें खरीदने के लिए एक भी व्यक्ति सामने नहीं आया है। इनकी कीमत 366.70 करोड़ रुपए रखी गई थी। बैंकों ने ये ऑनलाइन नीलामी शनिवार को अपने बकाया लोन की रिकवरी करने के लिए रखी थी, लेकिन कोई भी इन्हें खरीदने आगे नहीं बढ़ा। भारतीय स्टेट बैंक की अगुवाई में 17 बैंकों के समूह द्वारा माल्या से पैसों की रिकवरी करने का यह दूसरा प्रयास है जो फेल हुआ है। इससे पहले किंगफिशर हाउस की नीलामी रखी गई थी, जिसे खरीदने के लिए एक भी व्यक्ति आगे नहीं आया था। यह नीलामी सुबह 11.30 बजे शुरू हुई और एक घंटे तक चली। ब्रांड और ट्रेडमार्क की नीलामी के लिए रखी गई 366.70 करोड़ रुपए की कीमत उस कीमत का महज दसवां हिस्सा है, जिसे कर्ज लेने के लिए गिरवी रखा गया था। हालांकि, सूत्रों का कहना है कि बैंकों की तरफ से ट्रेडमार्क की जो कीमत रखी गई थी वो बहुत अधिक थी, जिसके चलते किसी ने भी इसे खरीदने में दिलचस्पी नहीं दिखाई। आपको बता दें कि विजय माल्या पर बैंकों का करीब 9000 करोड़ रुपए का कर्ज है। इसमें सबसे अधिक कर्ज भारतीय स्टेट बैंक का है, जिसकी रकम करीब 1600 करोड़ रुपए है। इसके अलावा विजय माल्या पर पंजाब नेशनल बैंक का 800 करोड़ रुपए, आईडीबीआई का 800 करोड़ रुपए, बैंक ऑफ इंडिया का 650 करोड़ रुपए, यूको बैंक का 320 करोड़ रुपए, कॉर्पोरेशन बैंक का 310 करोड़ रुपए, स्टेट बैंक ऑफ मैसूर का 150 करोड़ रुपए, आईओबी का 140 करोड़ रुपए, फेडरल बैंक का 90 करोड़ रुपए, पंजाब और सिंध बैंक का 60 करोड़ रुपए और एक्सिस बैंक का 140 करोड़ रुपए का कर्ज है।
भारत ने ब्रिटेन को 150 वर्षों में पहली बार सकल घरेलू विकास दर में मात दी है। इसे ब्रिटेन के यूरोपीय यूनियन से अलग होने और भारत की तेजी से बढ़ती आर्थिक वृद्धि से जोड़कर देखा जा रहा है। फोर्ब्स मैगजीन में छपी रिपोर्ट के मुताबिक पिछले 25 वर्षों में भारत की आर्थिक विकास दर तेजी से बढ़ी है, वहीं, पिछले 12 महीनों में पाउंड डॉलर के मुकाबले कमजोर हुआ है।  ब्रिटेन की जीडीपी से भारत की जीडीपी के आगे निकलने के कयास 2020 तक लगाए जा रहे थे। लेकिन साल भर से पाउंड डॉलर के मुकाबले करीब 20 फीसदी कमजोर रहा और भारत जीडीपी में उससे आगे निकल गया।
पिछले साल की तरह इस साल भी दालों के लिए आपको 200 रुपये प्रति किलोग्राम से अधिक की कीमत चुकानी पड़ सकती है। दाल के भाव में तेजी से बढ़ोतरी दर्ज की जा रही है और कारोबारियों के पास दालों के स्टॉक नहीं होने की वजह से दाल के दाम में अभी 20-25 फीसदी और तेजी आ सकती है। दाल के उत्पादन में भी उम्मीद के मुताबिक बढ़ोतरी नहीं हुई है। वहीं स्टॉक रखने पर भारी जुर्माने व जेल जाने के डर से दाल आयातकों ने दाल का आयात भी पिछले साल के मुकाबले कम किया। भारत में लगभग 185 लाख टन दाल का उत्पादन होता है जबकि घरेलू खपत 220 लाख टन के आसपास है। हर साल भारत को लगभग 35-37 लाख टन दाल का आयात करना पड़ता है। दाल के थोक कारोबारियों के मुताबिक सभी दालों में तेजी का रुख है। अरहर दाल के थोक भाव अभी 145-150 रुपये प्रति किलोग्राम तक चल रहे हैं। वहीं उड़द दाल के थोक दाम 175 रुपये प्रति किलोग्राम, मसूर दाल के थोक दाम 80 रुपये प्रति किलोग्राम तो चना दाल के थोक भाव 57 रुपये प्रति किलोग्राम के स्तर पर पहुंच गए हैं। चना दाल का यह रिकार्ड भाव है। उड़द दाल के खुदरा भाव 250 रुपये प्रति किलोग्राम तक जाने की आशंका है
क्रिसमस और नववर्ष पर नोटबंदी के कारण इस बार सैलानियों की संख्या कम रहने के आसार हैं। वाराणसी में नोटबंदी के कारण 30 से 40 फीसदी सैलानियों ने अपनी यात्रा रद्द कर दी है। आगरा के लिए सैलानियों की बुकिंग में गिरावट है वहीं जम्मू-कश्मीर में पर्यटन पर दोहरी मार पड़ी है। उम्मीद केवल हिमाचल और उत्तराखंड से है जहां पर्यटन अब धीरे-धीरे गति पकड़ने लगा है। पिछले साल के आंकड़ों से तुलना करें तो नवंबर में ताज का दीदार करने आने वाले सैलानियों की संख्या में 25 फीसदी की गिरावट दर्ज की जा चुकी है। क्रिसमस और नए वर्ष पर भी नोटबंदी का असर पड़ सकता है। ट्रैवल एजेंसियों के मुताबिक ताज आने वाले सैलानियों की संख्या में इस बार 30 फीसदी तक की गिरावट आ सकती है। बुकिंग में गिरावट का रुख देखते हुए होटल मालिक अपनी रणनीति बदलने को विवश हुए हैं। बड़े कलाकारों की जगह अब केवल डीजे, ड्रिंक्स, डांस और डिनर के जरिये ही नए साल को सेलिब्रेट करने की तैयारी है। काशी आने वाले सैलानियों ने भी नोटबंदी के कारण बड़ी संख्या में अपनी यात्राएं स्थगित की हैं। 20 फीसदी सैलानी जो बाबा विश्वनाथ की नगरी आने वाले थे उन्होंने ट्रैवेल एजेंसियों से अपने टूर पैकेज सिंगापुर, मलेशिया, थाईलैंड और दुबई के लिए परिवर्तित करा लिए हैं। जम्मू-कश्मीर में टूरिस्ट सीजन हिंसा और नोटबंदी की दोहरी मार से जूझ रहा है। दिसंबर के शुरू होते ही जहां जम्मू संभाग से लेकर कश्मीर घाटी के पर्यटक स्थलों के लिए बड़ी संख्या में एडवांस बुकिंग हो जाती थी, वहीं इस बार हालात उलट हैं। ट्रैवल एजेंसियों के पास नए साल की बुकिंग का टोटा है। जम्मू-कश्मीर स्लीपर बस ऑनर एसोसिएशन के अध्यक्ष रवि कुमार शर्मा के मुताबिक पिछले साल की तुलना में इस बार 70 फीसदी कारोबार प्रभावित है। श्रीनगर के लिए कोई बुकिंग नहीं मिल रही है। नए साल पर केवल श्री माता वैष्णो देवी के श्रद्धालुओं पर उम्मीद टिकी है। विदेशी सैलानियों ने तो अब तक रियासत का रुख भी नहीं किया है।
 बैंकों द्वारा लोन पर ब्याज दर तय करने की नई पद्घति, एमसीएलआर, लागू होने के बाद स्टेट बैंक ने एक बार फिर से इसमें कटौती की है। बैंक ने अब होम लोन पर एमसीएलआर को घटा कर 9.15 कर दिया जो कि 1 मई 2016 से लागू भी हो गया है। स्टेट बैंक से जारी एक बयान के मुताबिक घर बनाने और खरीदने वालों को 9.45 फीसदी के बदले 9.40 फीसदी पर होम लोन मिलेगा। महिलाओं केलिए यह दर 9.40 फीसदी के बदले 9.35 फीसदी  होगी। उल्लेखनीय है कि रिजर्व बैंक के निर्देश पर बैंकों की ओर से कोष जुटाने की औसत लागत के -एमसीएलआर- व्यवस्था अपनाए जाने की वजह से कर्ज दर में यह कमी संभव हुई है। बैंकों को अब हर महीने एमसीएलआर तय करना है। स्टेट बैंक के मुताबिक कार लोन की नई दर 9.80 फीसदी  केबदले 9.75 फीसदी  हो गई है। महिलाओं के लिए यह दर 9.70 फीसदी है। सेकेंड हैंड कार पर जहंा 13.15 फीसदी का ब्याज दर देय होगा वहीं बाइक लोन की ब्याज दर 12.15 फीसदी होगी। स्टेट बैंक से अब फेस्टीवल लोन पर 15.90 फीसदी का ब्याज दर देय होगा जबकि एसबीआई सरल पर्सनल लोन पर 17.65 फीसदी का ब्याज लगेगा। महिलाओं को मिलने वाले भाग्य रेखा पर्सनल लोन की ब्याज दर 11.15 फीसदी तय की गई है। गोल्ड लोन पर अब बैंक 11.15 फीसदी की ब्याज दर वसूलेगी, क्योंकि इसमें सोने को गिरवी के तौर पर रखा जाता है और यह लोन सिक्योर्ड श्रेणी में आता है।
आगामी वित्त वर्ष 2016-17 के लिए गत 29 फरवरी को पेश बजट में कारों की बिक्री पर इंफ्रा सेस लगाने की घोषणा के बाद ऑटो कंपनियों ने कारों के दाम में बढ़ोतरी शुरू कर दी। गुरुवार को मारुति सुजुकी ने कीमतों में बढ़ोतरी की घोषणा की थी। शुक्रवार को होंडा व महिंद्रा एंड महिंद्रा भी अपने-अपने मॉडल के दाम बढ़ाने का एलान किया। हालांकि महिंद्रा ने बढ़े हुए दाम को आगामी एक अप्रैल से लागू करने की बात कही है, लेकिन होंडा बढ़ी हुई कीमत को गत एक मार्च से लागू करने की घोषणा की। महिंद्रा एंड महिंद्रा ने अपने यात्री वाहनों के दाम में 5500-47000 रुपये तक बढाने की घोषणा जो आगामी एक अप्रैल से मान्य होगी। वहीं होंडा ने भी अपने सभी मॉडल के दाम बढ़ाने का एलान किया और यह बढ़ोतरी 79000 रुपये तक होगी। महिंद्रा ने कहा है कि अगर कोई ग्राहक उनका कोई मॉडल मार्च में खरीदता है तो उसे बजट से पहले के दाम में ही वाहन दिए जाएंगे। हालांकि महिंद्रा की केयूवी100 के दाम में तत्काल प्रभाव से बढ़ोतरी कर दी गई है। केयूवी100 को गत जनवरी के मध्य में लांच किया गया था। इस गाड़ी के पेट्रोल वर्जन के दाम में एक फीसदी तो डीजल वर्जन में 2.5 फीसदी का इजाफा होगा। होंडा ने अपनी इंट्री लेवल कार ब्रियो के दाम में 4000-6000 रुपये तक की बढ़ोतरी की है। प्रीमियम हैचबैक जैज के दाम में 5000-19500 रुपये तक की बढ़ोतरी की गई है। वहीं मीडसाइज्ड सेडान सिटी की कीमत 24600 से 38100 रुपये तक बढ़ी है। होंडा ने मल्टी यूटिलिटी व्हीकल मोबिलियो के दाम में भी 21800-37700 रुपये तक की बढ़ोतरी की है तो प्रीमियम एसयूवी सीआर-5 के दाम में यह बढोतरी 66500-79000 रुपये तक हुई है। होंडा भारत में अपने छह मॉडल की बिक्री करती है और इनमें ब्रियो से लेकर सीआर-5 शामिल हैं जिनकी कीमत 4.27- 25.23 लाख (एक्स शो रूम दिल्ली) है। मारुति सुजुकी ने पहले ही अपने मॉडल्स पर 34494 रुपये तक की बढ़ोतरी की घोषणा कर चुकी है। इसके अलावा, हुंडई, टाटा मोटर्स, टोयटा, मर्सिडीज, जीएम इंडिया, निसान, स्कोडा जैसी कंपनियां भी अपनी-अपनी कारों के दाम में इजाफा करने का एलान कर चुकी है। पेट्रोल की सभी गाड़ियों पर एक फीसदी का इंफ्रा सेस लगाया गया है जबकि डीजल की 4 मीटर तक की गाड़ियों पर अलग से 2.5 फीसदी का इंफ्रा सेस लगाया गया है वहीं 4 मीटर से अधिक बड़ी डीजल गाड़ियों पर 4 फीसदी का सेस लगाया गया है जो गाड़ी के मूल्य के मुताबिक होगा।
टाटा स्टील ने ब्रिटेन के बिजनेस को बेचने का काम शुरू कर दिया है। कंपनी ने अपने बिजनेस की लॉन्ग प्रोडक्ट्स नाम की एक यूनिट को महज 1 पाउंड (करीब 95 रुपए) में ग्रेबुल नाम की निवेश फर्म को बेच दिया है। दोनों कंपनियों के बीच यह सौदा सोमवार को हुआ है। आपको बता दें कि लॉन्ग प्रोडक्ट कंपनी के कारोबार में करीब 4,400 कर्मचारी ब्रिटेन और 400 कर्मचारी ब्रिटेन में काम करते हैं। इस कंपनी में रेलवे और कंस्ट्रक्शन के क्षेत्र के लिए स्टील बनाती है। ग्रेबुल के साथ हुई इस डील में कपंनी की कई संपत्तियां शामिल हैं, जिसमें स्कनथोर्प की यूनिट, उत्तरी फ्रांस की मिलें, वर्किंगटन स्थित इंजीनियरिंग वर्कशॉप और यॉर्क में स्थित डिजाइन कंसल्टेंसी यूनिट शामिल है।
45 भारतीय और भारतीय मूल के लोगों ने फोर्ब्स की 30 से कम उम्र के उपलब्धियां हासिल करने वाले लोगों की सालाना सूची में जगह बनाई है। ये वे लोग हैं जो अपने क्षेत्र में कारोबार के तौर तरीकों को बदलकर नई शुरूआत कर रहे हैं। फोर्ब्स की पांचवीं सालाना अंडर 30 सूची में 600 महिलाएं और पुरुष शामिल हैं। ये अमेरिका के सबसे अहम युवा उद्यमी, रचनात्मक नेता और चमकते सितारे हैं। ये उपभोक्ता टेक्नोलॉजी, शिक्षा, मीडिया, मैन्यूफैक्चरिंग और इंडस्ट्री, कानून एवं नीति, सामाजिक उद्यमिता, विज्ञान और कला विज्ञान सहित 20 विभिन्न क्षेत्रों में दुनिया को बदल रहे हैं। फोर्ब्स ने कहा है कि पहले के समय में युवा होना पेशेवर सफलता की राह में बाधा समझा जाता था। अधिक उम्र के होने का मतलब था ज्यादा संसाधन, ज्यादा ज्ञान, अधिक पैसा। लेकिन अब ऐसा नहीं है। टेक युग में बड़े होने वालों की महत्वकांक्षाएं बड़ी हैं, जो कि गतिशीलता, उद्यमिता और अधीर डिजिटल दुनिया के लिए सटीक है जिसमें वे बड़े हुए हैं। फोर्ब्स ने कहा कि अगर आप दुनिया को बदलना चाहते हैं तो 30 से कम उम्र का होना अब आपको लाभ में रखता है।
बाजार की बेचैनी को दूर करते हुए वित्तमंत्री अरुण जेटली ने रविवार को स्पष्ट किया कि शेयरों के कारोबार से होने वाले दीर्घकालीन पूंजी लाभ पर कर लगाने की सरकार की कोई योजना नहीं है। इस मसले पर निवेशक काफी संवेदनशील होते हैं। जेटली का ये बयान प्रधानमंत्री मोदी के उस कथित बयान के बाद आया है जिसमें दीर्घकालीन पूंजी लाभ पर कर लगाने के संकेत देने की बात कही गई थी। डिजी धन मेला के इतर रविवार को जेटली ने कहा कि प्रधानमंत्री के भाषण को मीडिया के एक वर्ग ने गलत तरीके से पेश किया। इसमें बताया गया कि पीएम ने परोक्ष रूप से शेयर बाजार से हुई कमाई पर कर लगाने के संकेत दिए हैं। उन्होंने कहा कि पीएम के भाषण के संबंध में यह बात बिलकुल गलत है। उन्होंने कहा कि प्रधानमंत्री ने परोक्ष या प्रत्यक्ष रूप से ऐसी कोई बात नहीं कही है। इस तरह के निष्कर्ष निकालना ठीक नहीं है। न तो पीएम ने ऐसी कोई बात कही है और न ही सरकार की ऐसी कोई मंशा है।  मालूम हो कि अभी शेयरों की खरीद-फरोख्त पर लांग टर्म कैपिटल गेन टैक्स नहीं लगता है। हालांकि शार्ट टर्म कैपिटल गेन टैक्स लगता है। लांग टर्म कैपिटल गेन टैक्स शेयर बाजार में एक साल तक किए निवेश से कमाए गए मुनाफे पर लगता है। पीएम ने शनिवार को कहा था कि जो लोग शेयर मार्केट से धन कमाते हैं उन्हें देश के विकास में योगदान करना चाहिए।
सरकार ने शुक्रवार को गेहूं पर 25 फीसदी आयात शुल्क आगे भी जारी रखने का निर्णय लिया। यह निर्णय गेहूं आयात पर अंकुश लगाने के लिए है क्योंकि सूखे के बावजूद घरेलू उत्पादन में 9 फीसदी की बढ़ोत्तरी होने का अनुमान लगाया गया है। कृषि मंत्रालय के तीसरे पूर्वानुमान के मुताबिक, 2015-16 फसल वर्ष (जुलाई-जून) में गेहूं उत्पादन बढ़कर 940.5 लाख टन हो गया है। पिछले वर्ष यह उत्पादन 865.3 लाख टन था। खाद्य मंत्री रामविलास पासवान ने एक ट्वीट में कहा कि गेहूं पर 25 फीसदी आयात शुल्क आगे भी जारी रहेगा। इस संदर्भ में अधिसूचना जल्द ही जारी कर दी जाएगी। गेहूं और गेहूं के आटे की बढ़ती कीमतों को देखते हुए, खाद्य मंत्रालय ने गेहूं पर आयात शुल्क समाप्त करने के विकल्प पर वित्त मंत्रालय के साथ विचार-विमर्श किया था, जिससे स्थानीय आपूर्ति को बढ़ाया जा सके। हालांकि, सरकार ने उच्च उत्पादन अनुमानों को ध्यान में रखते हुए 25 फीसदी के आयात शुल्क को बरकरार रखा है। दूसरी तरफ निजी कारोबारियों को उम्मीद है कि जब अंतिम उत्पादन अनुमान संशोधित किए जाएंगे, तब अंतत: सरकार आयात शुल्क घटा सकती है। ये निजी कारोबारी अब तक ऑस्ट्रेलिया और फ्रांस से 5 लाख टन गेहूं का आयात कर चुके हैं। उन्हें भयंकर सूखे के चलते गेहूं उत्पादन में लगभग 10 फीसदी की गिरावट की आशंका है। Published By Rahul Sankrityayan
भारत और साइप्रस के बीच दोहरे कराधान से बचाव की संशोधित संधि (डीटीएए) को सरकार ने अधिसूचित कर दिया है और यह अगले  साल 1 अप्रैल से प्रभावी होगी। इस संशोधित संधि के तहत निवेश के स्रोत पर पूंजीगत लाभ कर लगाया जाएगा। केंद्रीय वित्त मंत्रालय से शुक्रवार को यहां जारी एक बयान में यह जानकारी दी गई। बयान के अनुसार, दोनों पक्षों ने दोहरा कराधान बचाव संधि के कार्यान्वयन के लिए अपने यहां आंतरिक प्रक्रिया पूरी करने की सूचनाओं का आदान-प्रदान किया है। इसके साथ ही संशोधित डीटीएए भारत में 1 अप्रैल, 2017 को शुरू होने वाले वित्त वर्ष से प्रभावी होगी।
बीएई सिस्टम्स ने 145 एम777 होवित्जर तोपों की आपूर्ति के लिए करीब 70 करोड़ डॉलर के सौदे के लिए अपने भागीदार के तौर पर महिंद्रा का चुनाव किया है।
रेल मंत्रालय यात्रियों की सुविधा को ध्यान में रखते हुए कैटरिंग सेवा में बड़ा बदलाव करने जा रहा है। कोशिश कैटरिंग सेवा को वैकल्पिक बनाने की संभावना तलाशने की है। मंत्रालय दो राजधानी व दो शताब्दी ट्रेनों के साथ 15 जून से इसका ट्रायल शुरू करेगा। 45 दिनों के लिए अनुभव के आधार पर योजना के भविष्य पर फैसला होगा। रेल मंत्रालय मुसाफिरों को न सिर्फ अपनी पसंद का खाना मंगाने का विकल्प देगा, बल्कि उन्हें स्थानीय स्तर पर तैयार होने वाले व्यंजन भी मिलेंगे। इसकी शुरुआत चार प्रीमियन ट्रेनों से हो रही है। निजामुद्दीन-मुंबई सेंट्रल (12953-12954), अगस्त क्रांति राजधानी, नई दिल्ली-पटना राजधानी (12309-12310), पुणे-सिकंदराबाद शताब्दी एक्सप्रेस (12025-26) और हावड़ा-पुरी शताब्दी एक्सप्रेस (12277-12278) के मुसाफिरों की यह सुविधा मिलेगी।  यात्रियों को टिकट  लेते वक्त बताना होगा कि वह अनिवार्य भोजन से बाहर रहना चाहते हैं। इससे किराये में से खानपान शुल्क निकाल दिया जायेगा। आईआरसीटीसी के अध्यक्ष एवं प्रबंध निदेशक डॉ. एके मनोचा ने बताया कि इससे यात्रियों को किसी भी प्रकार की असुविधा नहीं होगी। इसके जगह उन्हें अपने पसंद का व्यंजन मिल सकेगा। इसके लिये आईआरसीटीसी ट्रायल रूट के स्टेशनों पर ई-खानपान की सुविधा देगा। इस पर बुकिंग कराने से यात्रियों को संबंधित स्टेशन पर खाना मिल जायेगा। यात्री इससे विभिन्न तरह के खान पान का लुत्फ उठा सकेंगे। 45 दिनों में यात्रियों के फीडबैक के आधार पर मंत्रालय सुविधा के विस्तार पर फैसला करेगा।
केन्द्रीय वित्त मंत्री अरुण जेटली ने दिल्ली केमुख्यमंत्री अरविंद केजरीवाल पर निशाना साधते हुए कहा है कि लग्जरी सामानों को जीएसटी केदायरे से बाहर रखने पर अप्रत्यक्ष कर के नए दौर में इस पर कर की दर 18 फीसदी से ऊपर हो जाएगी। उद्योग संगठन सीआईआई के एक कार्यक्रम में मंगलवार को जेटली ने केजरीवाल केबयान का हवाला देते हुए कहा कि दिल्ली तो खुद ही इस पर वैट लगाए हुए है। उन्होंने कहा कि मैंने केजरीवाल केबयान को पढ़ा है, जिसमें उन्होंने सोना जैसे लग्जरी सामान पर कर नहीं लगाने की बात कही है।मैं तो इस बात का स्वागत करूंगा यदि दिल्ली इस पर वैट हटा दें। बजट में जेटली ने स्वर्ण आभूषणों पर एक फीसदी का उत्पाद शुल्क लगा दिया है। इस पर अभी तक कारोबारी हड़ताल पर हैं। केजरीवाल ने इस पर शुल्क हटाने की मांग की थी। 
कार खरीदने की सोच रहे लोगों को वित्‍त मंत्री अरुण जेटली ने बजट में जोरदार झटका दिया है। आगामी एक अप्रैल से कार खरीदारों को पहले के मुकाबले अधिक कीमत चुकानी होगी। कारों की कीमतों में 3000 रुपये से लेकर 5.6 लाख रुपये तक की बढ़ोतरी होगी। गत सोमवार को पेश बजट में आगामी एक अप्रैल से लागू होने वाले नए वित्त वर्ष में कारों पर इंफ्रास्ट्रक्चर सेस लगाने की घोषणा की गई। सेस की दर कारों की श्रेणी पर निर्भर करेगी और इसकी दर 1 फीसदी, 2.5 फीसदी और 4 फीसदी तक होगी।
सरकारी तेल कंपनियों ने पेट्रोल की कीमत 2.21 रुपये और डीजल की कीमत 1.79 रुपये प्रति लीटर बढ़ा दी है। दिल्ली में वैट को मिलाने के बाद पेट्रोल की कीमत 68.94 रुपये और डीजल की कीमत 56.68 रुपये प्रति लीटर होगी। कीमतें शुक्रवार आधी रात से लागू हो गई हैं।  पेट्रोल और डीजल की कीमतें बृहस्पतिवार को ही बढ़ाई जानी थीं लेकिन नोटबंदी के फैसले पर संसद में घिरी सरकार ज्यादा जोखिम नहीं लेना चाहती थी। इसलिए कीमतों की बढ़ोतरी का फैसला शुुक्रवार को लिया गया। सरकारी तेल कंपनियां- आईओसी, बीपीसीएल और एचपीसीएल महीने की पहली और सोलहवीं तारीखों को दामों में संशोधन करती है। यह पिछले सप्ताह के दौरान अंतरराष्ट्रीय बाजार में तेल की कीमतों पर आधारित होती है।  इससे पहले 1 नवंबर को पेट्रोल की कीमत 13 पैसे प्रति लीटर बढ़ाई गई थी जबकि डीजल की कीमत प्रति लीटर 12 पैसे कम कर दी गई थी। 16 नवंबर को सरकार ने पेट्रोल की कीमत 1.46 रुपये प्रति लीटर और डीजल की कीमत 1.53 रुपये प्रति लीटर बढ़ा दी थी।  #FLASH Petrol price hiked by Rs 2.21 per litre, diesel by Rs 1.79 a litre, excluding state levies with effect from midnight today. — ANI (@ANI_news) December 16, 2016
देश की जनता पर महंगाई की मार और बढ़ने वाली है। ऑयल मार्केटिंग कंपनियों पेट्रोल के दाम में जहां पांच पैसे प्रति लीटर की बढ़ोतरी की है, वहीं डीजल के दामों में 1 रुपए 26 पैसे की बढ़ोतरी की गयी है। बढ़े हुए दाम मध्य रात्रि से लागू हो जाएंगे।   इस बार कीमतों में बढ़ोतरी के पीछे अंतरराष्ट्रीय बाजार में कच्चे तेल के दामों में इजाफा होने को कारण बताया गया है। पेट्रोल के दामों में छह बार और डीजल के दाम एक जनवरी से 31 मई के बीच आठ बार बढ़ाए गए है। जबकि पांच बार कमी हुई।  अंतरराष्ट्रीय बाजार में कच्चे तेल की कीमत कम होने पर तेल कंपनियों ने दामों में कटौती तो नहीं की, मगर बढ़ोतरी जरूर होती रही। पेट्रोल-डीजल के दामों में कमी तो सिर्फ 50 पैसे से लेकर डेढ़ रुपये तक हुई। जबकि बढ़ोतरी डेढ़ रुपये से ढाई रुपये के बीच रही। वहीं डीजल की कीमतों में आठ बार इजाफा हुआ और महज चार बार कम किए गए। डीजल के दामों में हो रही वृद्धि का सीधा असर लोगों की जेब पर पड़ रहा है। खाद्य पदार्थों की कीमत बढ़ने से घर का बजट बिगड़ रहा है। 
दुनिया के सबसे रईस लोगों में पांच भारतीय महिलाओं ने भी अपनी जगह बनाने में कामयाबी हासिल की है। फोर्ब्स की ताजा सूची में दुनिया की 190 अरबपति महिलाओं को शामिल किया गया है, जो सूची में शामिल 1810 अरबपतियों का करीब 10 फीसदी हैं। पिछले साल की तुलना में इस बार फोर्ब्स की सूची में अरबपति महिलाओं की संख्या में कमी आई है। 2015 में अरबपति महिलाओं की संख्या 197 थी। इस सूची में शामिल पांच भारतीय महिलाओं में से सावित्री जिंदल एंड फैमिली को 453वें स्थान पर रखा गया है, जिनकी संपत्ति 3.5 अरब डॉलर आंकी गई। इसके अलावा बेनेट, कोलमैन एंड कंपनी की प्रमुख इंदु जैन को 3.1 अरब डॉलर की संपत्ति के साथ 549वें, स्मिता कृष्णा गोदरेज को 2.2 अरब डॉलर की संपत्ति के साथ 810वें  और लीना तिवारी को 1.7 अरब डॉलर की संपत्ति के साथ 1067वें स्थान पर रखा गया है। इस सूची में स्मिता को पहली बार शामिल किया गया है। इसके अलावा 1.1 अरब डॉलर की संपत्ति के साथ विनोद गुप्ता को 1577वें स्थान पर जगह मिली है। वहीं, लोरेल की लिलिएन बेटनकोर्ट 36.1 अरब डॉलर की संपत्ति के साथ दुनिया की सबसे अमीर महिला बनीं, जिनको इस सूची में 11 स्थान पर जगह मिली।
नए बजट में टैक्स का बोझ कुछ हल्का हो सकता है। सरकार ने संकेत दिए कि 2017 के आम बजट में टैक्स की दरें कम की जा सकती हैं। वित्त मंत्री अरुण जेटली ने सोमवार को कहा कि देश में वैश्विक स्तर पर प्रतिस्पर्धा के लिए करों की दर निचले स्तर पर करने की जरूरत है। वित्त मंत्री ने कहा, 'अब हमें निचले दर के करों की जरूरत है, जिससे हम सर्विसेज को और अधिक प्रतिस्पर्धी बना सकें। यह प्रतिस्पर्धा घरेलू नहीं बल्कि वैश्विक हो। आप सेवाओं में यही अहम बदलाव महसूस करेंगे।'
सरकार ने यस बैंक, रिलायंस लाइफ इंश्योरेंस, बिरला सन लाइफ इंश्योरेंस समेत विदेशी निवेश के 16 प्रस्तावों को मंजूरी दे दी है। इससे देश में करीब 14000 करोड़ रुपये के विदेशी निवेश का मार्ग प्रशस्त हुआ है। लेकिन आईसीआईसीआई प्रूडेंशियल और आईसीआईसीआई लोम्बार्ड के प्रस्ताव को बोर्ड ने टाल दिया है। सरकारी सूत्रों से मिली जानकारी के अनुसार आर्थिक मामलों के सचिव शक्तिकांत दास की अध्यक्षता वाली विदेशी निवेश प्रोत्साहन बोर्ड -एफआईपीबी- की पिछले दिनों हुई बैठक में विदेशी निवेश के 34 प्रस्ताव आए थे, जिनमें से 16 प्रस्तावों को मंजूरी दे दी गई। सूत्रों के मुताबिक इसमें यस बैंक में एफडीआई सीमा 41 फीसदी से बढ़ा कर 74 फीसदी करने का प्रस्ताव आया था। इस निर्णय के बाद बीते नवंबर में घोषित नए नियमों के तहत एफडीआई सीमा की बढ़ी हुई मंजूरी पाने वाला पहला बैंक बन गया। इस दौरान रिलायंस लाइफ इंश्योरेंस में जापान की कंपनी निप्पन लाइफ इंश्योरेंस द्वारा अतिरिक्त 23 फीसदी शेयर लेने का भी प्रस्ताव आया, जिसे स्वीकार कर लिया गया। इस समय निप्पन की लिायंस लाइफ में 26 फीसदी  की हिस्सेदारी है। इसी दौरान सन लाइफ फाइनेंसियल इन्वेस्टमेंट इंक के बिरला सन लाइफ इन्श्योरेंस कंपनी में हिस्सेदारी 49 फीसदी तक बढ़ाने के प्रस्ताव को भी हरी झंडी दे दी। इसके अलावा अवीवा लाइफ इन्श्योरेंस और राहेजा क्यूबीई जनरल इंश्योरेंस कंपनी की संबंधित कंपनियों में निवेश की सीमा बढ़ाकर 49 फीसदी करने के प्रस्ताव को भी हरी झंडी दे दी।
इस साल प्याज उपभोक्ताओं को नहीं बल्कि किसानों को रुला रहा है। दिल्ली जैसी मंडी में भी किसानों को प्याज के असली दाम के रूप में 50 पैसे से 3 रुपये प्रति किलो प्राप्त हो रहे हैं। इतने कम दाम पर प्याज बेचने के बजाय किसान अब  प्याज को खेतों में ही छोड़ देना बेहतर मान रहे हैं। 12 रुपये प्रति किलोग्राम से कम दाम पर बेचने पर किसान प्याज की लागत भी नहीं निकाल पाते हैं। दूसरी तरफ सरकार की कार्रवाई और उपलब्धता बढ़ने की वजह से चीनी व दाल के भाव में नरमी का रुख है। मंगलवार को एम ग्रेड चीनी की थोक कीमत 35 रुपये प्रति किलोग्राम के स्तर पर आ गई। दिल्ली की आजादपुर मंडी में मंगलवार को थोक कारोबारियों ने 4-7 रुपये प्रति किलो की दर से प्याज की खरीदारी की। कारोबारी राजेंद्र शर्मा ने बताया कि अभी दिल्ली की मंडी में राजस्थान, मध्य प्रदेश, महाराष्ट्र  व गुजरात से प्याज की आवक हो रही है। उन्होंने बताया कि इन जगहों से प्याज को दिल्ली की मंडी तक लाने में किसानों को प्रति किलो 3-3.50 रुपये खर्च करने पड़ते हैं। ऐसे में किसानों को प्याज की असली कीमत 50 पैसे से 3.50 रुपये तक ही मिल रही है। मंडी में आने वाले किसानों के मुताबिक सैकड़ों किलोमीटर की दूरी तय करने के बाद 50 पैसे किलो प्याज बेचने से अच्छा है कि प्याज को खेत में छोड़ दिया जाए। इस साल प्याज के उत्पादन में बढ़ोतरी से प्याज की आवक काफी बढ़ी हुई है। दिल्ली की आजादपुर मंडी में अभी रोजाना प्याज की 120 गाड़ियां आ रही हैं जबकि मांग 70-80 गाड़ी की ही है। दूसरी तरफ सरकार की सख्ती व मांग के मुकाबले चीनी की पर्याप्त उपलब्धता की वजह से चीनी के दाम में गिरावट का रुख जारी है। 10-15 दिन पहले चीनी की थोक कीमत 38-39 रुपये प्रति किलो के स्तर पर थी जो गिरकर 35 रुपये हो चली है। देश में चीनी की सालाना खपत 255 लाख टन है। इस साल 30 अप्रैल तक 243 लाख टन चीनी का उत्पादन हो चुका है और पिछले साल का 90 लाख टन का स्टॉक है। ऐसे में इस साल चीनी की कमी होने के आसार नहीं हैं। दाल कारोबारियों ने बताया कि म्यांमार में वाटर फेस्टिवल की वजह से वहां से शिपमेंट नहीं हो रही थी, लेकिन शिपमेंट अब शुरू हो गई है। वहीं मूंग की नई फसल भी जल्द ही बाजार में आ जाएगी। उन्होंने बताया कि उड़द, अरहर जैसी सभी दालों में नरमी है। कारोबारी स्टॉक रखने से भी बच रहे हैं।
बैंकों का 9,000 करोड़ रुपये से भी ज्यादा कर्ज न चुकाने वाले विजय माल्या पर कानूनी कार्रवाई करने की मांग करने वालों में उद्योग संगठन सीआईआई भी शामिल हो गया है। इससे पहले देश के सबसे बड़े उद्योग संगठन फिक्की ने भी ऐसी मांग की थी।
टेलीकॉम सेक्टर में रिलायंस जियो के उतरने के बाद से अपने ग्राहकों को बनाए रखने के लिए कंपनियां नए-नए ऑफर उतार रही हैं। इस घमासान में सार्वजनिक क्षेत्र की टेलीकॉम कंपनी भारतीय दूरसंचार निगम लिमिटेड यानि बीएसएनएल भी उतर गयी है। कंपनी ने एक बार फिर दो शानदार प्लान लांच किए हैं। कंपनी ने अपने प्रीपेड ग्राहकों को फ्री कॉल और अनलिमिटेड डाटा देने का ऐलान किया है। पहला प्लान 99 रुपये का है तो दूसरा प्लान 339 रुपये का है।  
कोलकाता के नादिया में हाईवे की जद में आ रहे एक मकान को अपनी जगह से हटाकर 70 फुट पीछे खिसकाया गया है। इस कारनामे को हरियाणा की टीडीबीडी इंजीनियरिंग वर्क्स प्राइवेट लिमिटेड कंपनी ने किया है। कंपनी का दावा है कि वह तीन मंजिला मकान को भी लिखित गारंटी के साथ अपने स्थान से हटाकर दूसरे स्थान पर पहुंचा सकती है। आइए जानते हैं कैसे एक जगह से दूसरी जगह पर ले जाया जाता है घर। किसी भी घर को एक जगह से दूसरी जगह ले जाने के लिए सबसे पहले उस स्थान पर एक फाउंडेशन तैयार किया जाता है, जहां घर को ले जाना होता है। इसके बाद कंपनी अपने औजारों की मदद से घर के किनारे से मिट्टी खोदकर घर के नीचे की तरफ जगह बनाते हैं। वहां से 5-6 लेयर निकाल दी जाती हैं, जिससे कि टूल्स फिट करने की जगह बन जाती है। थोड़ी जगह होते ही घर को कई सारे जैक के सहारे से ऊपर उठाया जाता है। घर ऊपर उठाकर उसके नीचे रोलर फिट कर दिए जाते हैं। इन रोलरों पर घर को बड़ी ही सावधानी के साथ धीरे-धीरे खिसकाया जाता है और घर को उस स्थान पर ले जाकर रख दिया जाता है, जहां पहले से घर के लिए फाउंडेशन बनाई होती है।
आयकर विभाग जल्द ही उन सभी करदाताओं की जानकारी पेट्रोलियम एवं तेल मंत्रालय को साझा करेगा जिनकी आय 10 लाख रुपये से अधिक है। इस मुहिम का मकसद अधिक आय वर्ग वाले व्यक्तियों को रसोई गैस की सब्सिडी पर प्रतिबंध लगाना है।  आयकर विभाग ऐसे करदाताओं के नाम के अलावा निजी जानकारी भी मंत्रालय को मुहैया कराएगा जिसमें उसका पैन नंबर, जन्मतिथि, लिंग, आईटी डाटा के मुताबिक पता, ईमेल आईडी और टेलीफोन तथा मोबाइल नंबर भी होगा। विभाग जल्द ही व्यक्तिगत जानकारी की गोपनीयता और सुरक्षा के ख्याल से मंत्रालय के साथ एक सहमति पत्र (एमओयू) पर दस्तखत करने जा रहा है। इस कदम को केंद्रीय प्रत्यक्ष कर बोर्ड (सीबीडीटी) की हरी झंडी मिल चुकी है क्योंकि सरकार पहले ही कह चुकी थी कि 10 लाख रुपये से अधिक सालाना आय वाले करदाताओं को सब्सिडी मूल्य पर रसोई गैस मुहैया नहीं कराई जाएगी।  एक वरिष्ठ अधिकारी ने बताया कि तेल मंत्रालय को व्यक्तिगत जानकारी मिलने से सुनिश्चित होगा कि 10 लाख रुपये से अधिक आय वाले व्यक्ति अपने-आप इस सुविधा से वंचित हो जाएंगे। कुछ लोगों ने स्वेच्छा से सब्सिडी त्याग दी है लेकिन बहुत सारे ऐसे लोग हैं जो अधिक आय के बावजूद इस सुविधा का लाभ ले रहे हैं। सरकार इस दिशा में पारदर्शिता लाना चाहती है। 
मात्र 251 रुपये में स्मार्टफोन बेचने का दावा करने वाली कंपनी रिंगिंग बेल्स ने एडकॉम से 3600 रुपये प्रति फोन की दर से फोन की खरीदारी की थी। इस बात का खुलासा एडकॉम ने किया है। एडुकॉम ने कहा है कि अगर रिंगिंग बेल्स की हरकतों से उनके ब्रांड पर कोई असर पड़ता है तो वह रिंगिंग बेल्स के खिलाफ कानूनी कार्रवाई करेंगे। एडकॉम ने कहा है कि उन्होंने 3600 रुपये प्रति यूनिट की दर से रिंगिंग बेल्स को फोन की बिक्री की है। रिंगिंग बेल्स ने अपने 251 रुपये के स्मार्टफोन के लांच के दिन जिस फोन को दिखाया था उस फोन के एडकॉम लिखा हुआ था। एडुकॉम का फोन भारत में पहले से ही 3999 रुपये में मौजूद है।  एडकॉम की तरफ से जारी बयान में कहा गया है कि उनकी कंपनी अन्य ग्राहकों की तरह ही रिंगिंग बेल्स को अपने फोन की बिक्री की थी, लेकिन उन्हें रिंगिंग बेल्स की तरफ से इसे दोबारा बेचे जाने के बारे में कोई जानकारी नहीं थी। एडकॉम का कहना है कि उन्हें रिंगिंग बेल्स की मूल्य नीति भी समझ में नहीं आई क्योंकि एडकॉम की तरफ से रिंगिंग बेल्स को 3600 रुपये में फोन बेचा गया था। रिंगिंग बेल्स पर संचार मंत्रालय की भी नजर है। रिंगिंग बेल्स ने कहा था कि वह नोएडा व उत्तराखंड में अपना यूनिट लगाएगी जहां फोन का निर्माण किया जाएगा। मात्र 251 रुपये में फोन बेचने की घोषणा के बाद मात्र दो दिनों में 6 करोड़ से अधिक लोगों ने फोन खरीदने के लिए अपना पंजीयन करा लिया था।
देश के कई हिस्सों में चल रही ज्वेलर्स, सर्राफा कारोबारियों और कारीगरों की हड़ताल बुधवार को भी जारी रही। 36वें दिन दिल्ली, कोलकाता और मुंबई समेत देश के ज्यादातर ज्वेलरी शोरूम उजाड़ पड़े रहे। हालांकि तमिलनाडु के ज्वेलरी शोरूम नियमित व्यापार के लिए खुले रहे। केंद्र ज्वेलरों की मांग पर विचार करने के लिए मुख्य आर्थिक सलाहकार अशोक लाहिड़ी की अध्यक्षता में पहले ही एक पैनल का गठन कर चुका है। इसी बीच कांग्रेस उपाध्यक्ष राहुल गांधी ने बुधवार को गैर चांदी ज्वेलरी पर 1 फीसदी उत्पाद शुल्क को बीजेपी सरकार का व्यापारियों पर जानलेवा हमला बताया और कहा कि यह फैसला बड़े उद्यमियों को फायदा पहुंचाने के लिए किया गया है। वहीं ज्वेलर्स का कहना है कि जबतक सरकार उत्पाद शुल्क पर अपना फैसला वापस नहीं लेती हड़ताल जारी रहेगी।
कल सेंसेक्स में 575 अकों की बढ़त के साथ बंद हुए शेयर बाजार में तेजी लगातार जारी है। गुरुवार के कारोबार में सेंसेक्स ने 2016 का सबसे ऊंचा स्तर छू लिया है। दिन के कारोबार में सेंसेक्स ने 26,398.94 तक का स्तर छू लिया, जबकि इससे पहले 1 जनवरी 2016 को सेंसेक्स इस साल के उच्चतम स्तर 26,160.90 पर था। सेंसेक्स में 370 अंकों तक की बढ़ोत्तरी दर्ज की गई। (तस्वीर साभार- मनीकंट्रोल) वहीं निफ्टी ने भी करीब 97 अंकों तक की बढ़ोत्तरी दर्ज करते हुए 8083.00 के दिनभर के उच्चतम स्तर को छू लिया। निफ्टी ने भी 2016 के अपने अधिकतम स्तर 7,979.90 के स्तर को पीछे छोड़ दिया है। (तस्वीर साभार- मनीकंट्रोल)
प्रधानमंत्री नरेंद्र मोदी की कैशलेस मुहिम को बढ़ावा देने के ‌लिए असम सरकार भी आगे आयी है। असम सरकार ने पेट्रोल और डीजल की खरीद में डिजिटल भुगतान करने पर 0.75 प्रतिशत की प्रोत्साहन छूट देने की घोषणा की है। केंद्र सरकार की छूट को मिलाकर अब यह 1.5 फीसदी हो गयी है। असम के वित्तमंत्री हेमंत विश्व शर्मा ने राज्य को कैशलेस बनाने की दिशा में अठारह सूत्रीय प्रोत्साहन योजना शुरू करते हुए यह घोषणा की। इस दौरान उन्होंने कहा कि सार्वजनिक तेल कंपनियां आने वाले दिनों में इसकी सूचना जारी कर देगी और एक जनवरी से लोगों को इसका फायदा मिलने लगेगा। उन्होंने कहा कि डिजिटल तरीके से बीज तथा उर्वरक का भुगतान करने वाले पहले दस किसानों को सम्मानित किया जाएगा। अगले साल एक जुलाई से 15 जुलाई के बीच डिजिटल माध्यम से भुगतान करने वाले पहले दस किसानों को पांच-पांच हजार रुपये दिये जाएंगे। शर्मा ने कहा कि इन प्रोत्साहन योजनाओं से राजस्व में अभी सौ करोड़ रुपये के नुकसान का अनुमान है। हालांकि लोग डिजिटल होते ही कर के दायरे में आ जाएंगे और इस नुकसान की भरपाई हो जाएगी।
इंटरनेट और टेलीकॉम कंपनियां चाहती हैं कि भारत के लोगों तक सस्ती से सस्ती इंटरनेट सर्विस पहुंचाई जाए ताकि लोग अपने मोबाइल फोन इस्तेमाल करके ऑनलाइन आ जाएं। सरकार की भी यही कोशिश है कि अगर पॉलिसी में बदलाव करके अधिक लोग ऑनलाइन हो सकते हैं तो इंटरनेट के जरिए ज्यादा से ज्यादा लोगों तक फायदा पहुंचाया जा सकता है। फेसबुक इस पूरे मामले को और आगे ले गया। रिलायंस कम्युनिकेशंस के साथ मिलकर उसने ग्राहकों के लिए ऐसी स्कीम पेश की जिसमें फेसबुक पर जाने के लिए लोगों को पैसा नहीं देना होगा। कुछ लोगों का कहना है कि किसी एक वेबसाइट का फ्री होना बाकी साइटों के हित में नहीं है और इससे एक तरह के एकाधिकार को बढ़ावा मिलेगा। रिलायंस और फेसबुक की इस जुगलबंदी को 'फ्री बेसिक्स' कहा जा रहा है।
नोटबंदी के बीच कालाधन रखने वालों के लिए राहत भरी खबर आ रही है। अब सरकार ने तीस दिसंबर तक प्रधानमंत्री गरीब कल्याण योजना के अंतर्गत 500 और 1000 रुपए के नोट जमा करवाने में छूट दे दी है। गौरतलब है कि आठ नवंबर के बाद सरकार ने 500 और 1000 रुपए के नोट को केवल बैंक में जमा करवाने की बात कही थी। इस योजना के साथ सरकार की तरफ से अघोषित आय रखने वालों को एक मौका दिया गया है जिससे वह 50 फीसद टैक्स के तौर पर जमा करने के साथ 25 फीसद रकम को बिना ब्याज के चार सालों तक जमा करने से ब्लैक मनी हो व्हाइट कर सकेंगे। तीस के बाद लोगों को केवल चेक या आरटीजीएस के माध्यम से रकम का भुगतान करना होगा। बैंक इस स्कीम के तहत कैश नहीं लेंगे।
घरेलू व निर्यात दोनों ही कारोबार में अहम भूमिका निभाने वाला एमएसएमई क्षेत्र (छोटे और मझोले उद्योग) इन दिनों कई तरह की चुनौतियों का सामना कर रहा है। एमएसएमई की चुनौतियां, उनके निदान व अन्य कई मसलों पर अमर उजाला के संवाददाता राजीव कुमार ने केंद्रीय एमएसएमई मंत्री कलराज मिश्र से बात की। पेश हैं उनके अंश:
केंद्रीय सड़क परिवहन और राजमार्ग मंत्रालय ने टैक्सी और परिवहन के अन्य साधनों के ऑपरेटरों के लिए नीति तैयार करने के लिए एक तीन सदस्यीय समिति का गठन किया है। मंगलवार को जारी एक आधिकारिक बयान के मुताबिक सड़क परिवहन और राजमार्ग मंत्रालय के सचिव इस समिति के अध्यक्ष होंगे, तथा सड़क परिवहन और राजमार्ग मंत्रालय के संयुक्त सचिव तथा दिल्ली परिवहन आयुक्त इसके सदस्य होंगे। उल्लेखनीय है कि टैक्सी और परिवहन के अन्य साधनों के ऑपरेटरों के एक समूह ने सड़क परिवहन, राजमार्ग और नौवहन मंत्री नितिन गडकरी से मिलकर उन्हें दिल्ली और राष्ट्रीय राजधानी क्षेत्र -एनसीआर- में डीजल की टैक्सियों पर रोक लगाने के संबंध में उच्चतम न्यायालय के 15 दिसम्बर 2015 के आदेश तथा पर्यावरण संरक्षण एवं नियंत्रण एजेंसी -ईपीसीए- के 29 अप्रैल 2016 के निर्देशों के कारण उत्पन्न स्थिति तथा इस पर प्रतिबंध के कारण उनके सामने आ रही विभिन्न दिक्कतों से अवगत कराया था। मंत्रालय ने इन मुद्दों के बारे में विचार-विमर्श करने और समयबद्ध तरीके से इन दिक्कतों को दूर करने के लिए उचित नीति की सिफरिश करने के लिए इस तीन सदस्यीय समिति के गठन का निर्णय लिया है। 
सरकार ने छोटे दुकानदारों को राहत देते हुए कैशलेस कारोबार में टैक्स छूट का ऐलान किया है। जो दुकानदार टैक्स पेयर नहीं है उनकी दो करोड़ के कारोबार को टैक्स असेसमेंट के दौरान 12 लाख माना जाएगा। साथ ही अगर दुकानदार कैशलेस सेल नहीं करता है तो उसकी दो करोड़ के कारोबार को 16 लाख माना जाएगा। इस बात की जानकारी वित्तमंत्री अरुण जेटली ने दी है। नोटबंदी के दौरान जेटली ने बताया कि बाजार में 18 लाख नोट बाजार में थे। 15 लाख 44 हजार के नोटों को बंद किया गया। अब नोटबंदी के बाद आए नोटों को बाजार में उतारा जाएगा। वहीं बैंक कर्मियों के घालमेल पर जेटली ने कहा कि बैंक प्रबंधन और सरकार एंजेसियां एक्‍शन ले रही हैं।   We were prepared. There has been no day when RBI did not dispense adequate cash to banks: FM Arun Jaitley #demonetisation pic.twitter.com/uaSAEimetg — ANI (@ANI_news) December 20, 2016
खुदरा महंगाई दर लोगों के लिए राहत लेकर आई है। मार्च महीने की खुदरा महंगाई दर में इस साल फरवरी के मुकाबले कमी आई है। मार्च महीने में खाद्य वस्तुओं की महंगाई दर में फरवरी के मुकाबले गिरावट दर्ज की गई। इस साल मार्च की खुदरा महंगाई दर 4.83 फीसदी तो खाद्य वस्तुओं की महंगाई दर 5.21 फीसदी रही। वहीं इस साल फरवरी में खुदरा महंगाई दर 5.26 फीसदी तो खाद्य वस्तुओं की महंगाई दर 5.30 फीसदी थी। पिछले साल मार्च में खाद्य वस्तुओं की खुदरा महंगाई दर 6.14 फीसदी थी। सरकारी आंकड़ों के मुताबिक इस साल मार्च में पिछले साल मार्च के मुकाबले सबसे अधिक दाल व दाल उत्पाद की खुदरा कीमतों में 34.15 फीसदी की बढ़ोतरी रही। इस अवधि में अंडे के खुदरा दाम में 6.68 फीसदी, मांस व मछली में 7.74 फीसदी, चीनी में 3.92 फीसदी तो सब्जी के दाम में मात्र 0.54 फीसदी की बढ़ोतरी रही। वहीं फल के दाम में 1.10 फीसदी की गिरावट दर्ज की गई। गैर खाद्य पदार्थों की श्रेणी में कपड़ों के दाम में 5.63 फीसदी, फुटवियर में 4.73 फीसदी, फ्यूल व लाइट के दाम में 3.38 फीसदी शिक्षा में 5.66 फीसदी तो मनोरंजन के दाम 4.68 फीसदी का इजाफा रहा। इस दौरान ट्रांसपोर्ट के दामों में मात्र 0.91 फीसदी की बढ़ोतरी रही। आंकड़ों के मुताबिक मार्च महीने में शहरी इलाकों के मुकाबले ग्रामीण इलाके में खुदरा महंगाई दर अधिक रही। मार्च में ग्रामीण इलाके की खुदरा महंगाई दर 5.70 फीसदी रही तो शहरी क्षेत्र के लिए यह दर 3.95 फीसदी थी।
दो साल से दिल्ली के तिहाड़ जेल में बंद सहारा प्रमुख सुब्रत रॉय के दो बहुमूल्य होटलों की नीलामी टलने से सहारा समूह को बड़ी राहत मिली है। होटलों के बदले सहारा समूह को ब्याज पर कर्ज देने वाले रेउबेन बंधुओं ने नीलामी को जून तक के लिए टाल दिया है। गौरतलब है कि डेविड और सिमन रेउबेन ने सहारा समूह को 90 करोड़ अमेरिकी डॉलर (5.5 हजार करोड़ से ज्यादा )का कर्ज दिया है। यह कर्ज बैंक ऑफ चाइना का कर्ज भरने के लिए दिया गया था। दरअसल सहारा समूह ने अपने विदेश स्थित होटलों को गिरवी रखकर बैंक ऑफ चाइना से कर्ज लिया था। मुश्किल वक्त पर कर्ज देने वाले दोनों भाई अब अपने पैसों की वसूली के लिए होटलों की नीलामी चाहते हैं। पहले तय हुआ था कि नीलामी अप्रैल में होगी, लेकिन अब पता चला है कि बंधुओं ने कंपनी को दो महीने की और मोहलत दे दी है। संपर्क करने पर सहारा के प्रवक्ता ने इस घटनाक्रम की पुष्टि की लेकिन विस्तृत जानकारी देने से इनकार कर दिया। 
खाद्य सुरक्षा एवं औषधि प्रशासन विभाग की ओर से केएफसी से लिया गया लैमोनेट मसाला, लोफैट कर्ड पाउडर, सन ड्राप आयल प्रयोगशाला की जांच में अधोमानक आया है। इन खाद्य सामग्री की लेबलिंग और पैकिंग मानक अनुसार नहीं मिली है। इस मामले में एडीएम कोर्ट ने कार्रवाई करते हुए केएफसी और निर्माता कंपनी पर 6.10 लाख का जुर्माना लगाया है। खाद्य सुरक्षा एवं औषधि प्रशासन विभाग की टीम ने गत दिनों गजरौला क्षेत्र में नेशनल हाईवे स्थित नामचीन संस्थान केएफसी से लेमौनेट मसाले का सैंपल लेकर जांच के लिए भेजा था। जांच में मसाले की लेबलिंग और पैकिंग मानक के अनुसार नहीं मिली है। इसमें संस्थान के मैनेजर पर पचास हजार और निर्माता कंपनी पर एक लाख, कंपनी के खरीदार पर दस हजार का जुर्माना हुआ है। इसी संस्थान से लिया गया लोफैट कर्ड पाउडर की लेबलिंग और पैकिंग भी मानक के अनुसार नहीं मिली है। इस पर संस्थान के मैनेजर पर 80 हजार, निर्माता कंपनी पर दो लाख, कंपनी के कर्मचारी पर बीस हजार का जुर्माना लगाया गया है।
 देश में प्याज के दाम में लगातार हो रही गिरावट को देखते हुए प्याज उत्पादकों ने अब नेशनल एग्रीकल्चर कॅपरेटिव मार्केटिंग फेडरेशन ऑफ इंडिया (नेफेड) से प्याज की खरीदारी करने की मांग की है। देश में इस साल प्याज के उत्पादन में पिछले साल के मुकाबले 13.8 लाख टन की बढ़ोतरी हुई है और निर्यात मांग में विशेष मजबूती नहीं होने से घरेलू बाजार में प्याज की कीमत 300 रुपये प्रति क्विंटल के स्तर पर आ गई है। प्याज के उत्पादक राज्यों खासकर महाराष्ट्र में प्याज के थोक भाव 200 रुपये प्रति क्विंटल तक हो गए हैं। मंगलवार को दिल्ली की आजादपुर मंडी में प्याज की कीमत 350-850 रुपये प्रति क्विंटल रही। प्याज की गिरती कीमतों को देखते हुए अब प्याज किसानों ने नेफेड से 1500 रुपये प्रति क्विंटल की दर से प्याज की खरीदारी करने की मांग की है ताकि उनके घाटे की भरपाई हो सके। अभी नेफेड 700 रुपये प्रति क्विंटल की दर से प्याज की खरीदारी कर रहा है। नेफेड सरकारी एजेंसी है, जो प्याज की सरकारी खरीद करता है। पिछले साल बगैर मौसम की बारिश होने से प्याज की फसल खराब हो गई थी और सरकार ने घरेलू कीमत पर नियंत्रण रखने के लिए प्याज के निर्यात पर रोक लगा दी थी। प्याज उत्पादकों के मुताबिक सरकार ने घरेलू कीमत पर नियंत्रण के लिए यह फैसला किया था, लेकिन इससे उनकी अंतरराष्ट्रीय बिक्री प्रभावित हो गई। अब उनके विदेशी खरीदार भारतीय प्याज विक्रेताओं से प्याज की खरीदारी करने में हिचक रहा है। यही वजह है कि भारी उपलब्धता के बावजूद अंतरराष्ट्रीय बाजार में भारत से काफी मात्रा में प्याज का निर्यात नहीं हो पा रहा है। इस कारण मजबूरन प्याज किसानों को प्याज की बिक्री के लिए घरेलू मंडी का रुख करना पड़ रहा है जहां मांग के मुकाबले उपलब्धता अधिक होने से प्याज के दाम में कमी आ रही है।
सोलर बिजली से जुड़ी ग्रिड कनेक्टेड रूफटॉप परियोजनाओं के लिए बुधवार को आर्थिक मामलों की कैबिनेट कमेटी ने 5000 करोड़ रुपये के प्रावधान को अपनी मंजूरी दे दी। पहले सरकार ने रूफटॉप परियोजनाओं के लिए 600 करोड़ रुपये का प्रावधान किया था जिसे बढ़ाकर 5000 करोड़ रुपये किया गया है। अगले पांच साल में 4200 मेगावाट की ग्रिड कनेक्टेड  रूफटॉप सोलर प्रणाली को विकसित करने के मद में इन राशियों का इस्तेमाल किया जाएगा। स्वच्छ ऊर्जा के विकास में सरकार सबसे अधिक सोलर बिजली की क्षमता के विस्तार पर फोकस कर रही है। वर्ष 2022 तक सोलर क्षमता में एक लाख मेगावाट के विस्तार का लक्ष्य रखा गया है। कैबिनेट कमेटी के फैसले के मुताबिक केंद्र सरकार की तरफ से रूफटॉप सोलर परियोजना लगाने के लिए सामान्य श्रेणी के राज्यों को 30 फीसदी की पूंजी सब्सिडी दी जाएगी वहीं विशेष श्रेणी के राज्यों को 70 फीसदी की पूंजी सब्सिडी दी जाएगी।
कर्मचारी भविष्य निधि (ईपीएफ)से पैसे की निकासी के समय कर लगाने के प्रस्ताव पर मचे घमासान के बाद इसे वापस लिया जा सकता है। इस प्रस्ताव को लेकर प्रधानमंत्री नरेंद्र मोदी ने वित्त मंत्री अरुण जेटली से बात की है। हालांकि, इसमें किसी भी बदलाव की घोषणा संसद में ही होगी। सरकारी सूत्रों से मिली जानकारी के मुताबिक प्रधानमंत्री ने इस मसले पर जेटली से बात की और कहा है कि इस मामले में अच्छे सुझावों को माना जाना चाहिए। वित्त मंत्री ने 2016-17  के बजट की घोषणा करते हुए ईपीएफ को टैक्स के दायरे में लाने का प्रस्ताव रखा था। इस प्रस्ताव के मुताबिक एक अप्रैल 2016 से ईपीएफ  खाते से पैसा निकालने पर 40 फीसदी राशि कर मुक्त होगी। जबकि शेष राशि पर कर लगेगा।  अभी तक इस योजना से राशि की निकासी पर कोई कर नहीं लगता है। सरकार के इस प्रस्ताव का मजदूर संगठनों ने भी काफी विरोध किया और विपक्ष ने भी इसे वापस लेने की जोरदार मांग की है। एक सूत्र ने बताया कि इस प्रस्ताव को लेकर किए गए फैसले की घोषणा संसद में ही होगी। खुद वित्त मंत्री भी बोल चुके हैं कि संसद के कुछ अधिकार होते हैं और ऐसी घोषणाएं संसद में ही होती है। कुछ लोगों का कहना है कि वित्त मंत्रालय ने पीएफआरडीए की योजना एनपीएस को लोकप्रिय बनाने के लिए ईपीएफ एवं इसके जैसी अन्य पेंशन योजनाओं को कर के दायरे में ला दिया है। दरअसल पीएफआरडीए वित्त मंत्रालय के तहत काम करता है जबकि ईपीएफओ श्रम मंत्रालय के तहत।
रिजर्व बैंक की तरफ से ब्याज दरें घटाने का शेयर मार्केट पर उल्टा ही असर पड़ता दिख रहा है। सेंसेक्स शाम को 516.06 अंकों की गिरावट के साथ बंद हुआ है। पिछले कुछ दिनों में यह काफी बड़ी गिरावट है। इस गिरावट के बाद सेंसेक्स 24,883.59 के स्तर पर पहुंच गया। सुबह भी सेंसेक्स करीब 27 अंकों की गिरावट के साथ 25,372.44 के स्तर पर खुला था। कल शाम को संसेक्स 25,399.65 के स्तर पर बंद हुआ था। आपको बता दें कि रिजर्व बैंक की तरफ से ब्याज दरों में 0.25 प्रतिशत की कटौती की गई है, जिसके चलते रेपो रेट घटकर 6.50 हो गया है। हालांकि, रिजर्व बैंक के इस फैसले पर बाजार की प्रतिक्रिया बहुत ही खराब रही है। गिरने वाले बड़े शेयर्स में बैंकिंग शेयर सबसे अधिक हैं। इनमें आईसीआईसीआई (करीब 3.29 प्रतिशत), एसबीआई (करीब 2.95 प्रतिशत), एक्सिस बैंक (करीब 1.26 प्रतिशत) और एचडीएफसी (करीब 0.31 प्रतिशत) प्रमुख हैं। पनामा पेपर्स लीक होने से भी शेयर बाजार पर काफी असर देखने को मिला था। पनामा पेपर्स से जुड़े लोगों की कंपनियों के शेयर में कल काफी उथल-पुथल देखने को मिली थी।
जब पिछले सप्ताह केंद्रीय संचार व सूचना प्रौद्योगिकी मंत्री रविशंकर प्रसाद से अपनी मुलाकात के दौरान इनफोसिस के संस्थापक एनआर नारायण मूर्ति ने बीमार व घाटे में चल रही भारत संचार निगम लिमिटेड (बीएसएनएल) को पटरी पर लाने के लिए उनकी तारीफ की तो वह पल बीएसएनएल के लिए निश्चित रूप से गर्व करने वाला रहा होगा। लगभग 10 साल तक नवीनतम उपकरण खरीदने की पाबंदी झेलने के बाद अब बीएसएनएल गूगल के बैलूनों (गुब्बारों) की मदद से गांव-गांव तक अपने नेटवर्क को फैलाने में जुटी हैं। बीएसएनएल को इस मुकाम तक ले जाने में पर्दे के पीछे से अपना योगदान देने वाले बीएसएनएल के चेयरमैन व प्रबंध निदेशक अनुपम श्रीवास्तव अमर उजाला के राजीव कुमार के साथ बातचीत में बीएसएनएल में आए इस जबरदस्त बदलाव का श्रेय मोदी सरकार को देते हैं। पेश है बातचीत के मुख्य अंश। प्रश्न : गूगल के सीईओ सुंदर पिचाई ने कहा है कि वह अपनी लून परियोजना के लिए बीएसएनएल के साथ काम करने जा रहे हैं, यह लून परियोजना क्या है? उत्तर: लून शब्द बैलून से निकला है और बैलून के जरिए ही देश के ग्रामीण भारत और उन दुर्गम इलाके जहां इंटरनेट को नहीं पहुंचाया जा सकता है, इंटरनेट पहुंचाया जाएगा। लून दुर्गम इलाके में 20 किलोमीटर की ऊंचाई पर उड़ेगी। उस लून पर सोलर पैनल लगा होगा। नीचे धरती पर एंटीने लगे होंगे जिसके माध्यम से लून की तरफ से छोड़े गए स्पेक्ट्रम को ग्रहण किया जाएगा। इस काम में गूगल बीएसएनएल के साथ करार कर सकता है।
रिलायंस जियो की तरफ से ग्राहकों को मुफ्त कॉलिंग व डेटा देने का असर दिखने लगा है। जियो के साथ प्रतिस्पर्धा की वजह से देश की सबसे बड़ी टेलीकॉम कंपनी एयरटेल ने बृहस्पतिवार को अपने प्रीपेड ग्राहकों के लिए मुफ्त वॉयस कॉलिंग और पर्याप्त डेटा लाभ वाले दो नए पैकेज की पेशकश की। नए पैकेज के तहत एयरटेल अपने ग्राहकों को देशभर में मुफ्त कॉल के साथ सीमित तरीके से मुफ्त डेटा देगी। कंपनी के मुताबिक, एयरटेल के प्रीपेड ग्राहक 145 रुपये के पैक पर एयरटेल से एयरटेल नेटवर्क पर मुफ्त लोकल व एसटीडी कॉल्स औैर 300 एमबी तक 4जी डेटा का इस्तेमाल कर सकेंगे। वहीं 345 रुपये के पैक पर एयरटेल के ग्राहक भारत में किसी भी नेटवर्क पर मुफ्त लोकल व एसटीडी कॉल्स के साथ 1 जीबी तक 4जी डेटा का इस्तेमाल कर पाएंगे। दोनों नए पैकों की वैधता अवधि 28 दिन होगी। भारती एयरटेल के निदेशक अजय पुरी ने कहा कि अपने ग्राहकों को बेहतर मूल्य के साथ उत्कृष्ट नेटवर्क अनुभव प्रदान करने के हमारे प्रयास के अनुरूप इनोवेटिव बंडल ऑफर्स लाने की दिशा में यह हमारी एक और पहल है। हम अपने ग्राहकों को 4जी इनेबल्ड हैंडसेट्स पर भारत भर में मुफ्त वॉयस कॉलिंग के साथ ही पर्याप्त डेटा की भी पेशकश कर रहे हैं, ताकि देश में तेज गति की डेटा सेवाओं को बढ़ावा मिल सके। एयरटेल 26 करोड़ से ज्यादा ग्राहकों के साथ देश की सबसे बड़ी मोबाइल ऑपरेटर है।
प्रतिष्ठित येल यूनिवर्सिटी का बिजनेस स्कूल पेप्सिको की सीईओ इंदिरा नूई के नाम पर होगा। भारतीय मूल की कारोबारी नूई ने इसी स्कूल की छात्र रह चुकी हैं। उन्होंने गुप्त तरीके से इस स्कूल को सबसे ज्यादा पैसा दान दिया है। साथ ही वह पहली ऐसी महिला बन गई हैं, जिन्होंने डीन पद के लिए दान दिया है। येल ने उनकी दान राशि का खुलासा तो नहीं किया, मगर इसे ‘अभूतपूर्व उपहार’ करार दिया है। येल ने कहा है कि नए कोष की शुरुआत करने के साथ ही इंदिरा नुई सबसे उदार स्नातक भी बन गई हैं। नूई ने यहां से 1980 में स्नातक किया है। नूई ने कहा कि संस्थान के अनुभव ने उनके जीवन की दिशा बदल दी। उसका उपहार मेरे उपहार के आगे कुछ भी नहीं है।
एचएसबीसी ने एक रिपोर्ट में कहा है कि राजकोषीय घाटे को सीमित रखने के सरकार के संकल्प पर रिजर्व बैंक अपनी नीतिगत ब्याज दर में चौथाई फीसदी की कटौती कर सकता है। अमर उजाला ने भी पिछले सप्ताह इस बारे में विस्तार से खबर छापी थी। वैश्विक वित्तीय सेवा कंपनी एचएसबीसी ने कहा है कि वर्ष 2016-17 के आम बजट में 3.5 प्रतिशत राजकोषीय घाटे के पूर्व घोषित लक्ष्य का बरकरार रखने का अर्थव्यवस्था पर दूरगामी असर हो सकता है। रिपोर्ट में कहा गया है कि सरकार के लिए वृद्धि दर को सुरक्षित रखना और राजकोषीय स्थिरता कायम रखना आसान नहीं था। लेकिन इसका प्रयास हुआ है।
पेट्रोल और डीजल फिर महंगा हो गया है। इंडियन ऑयल कारपोरेशन (आईओसी) ने बताया कि पेट्रोल के दाम में 2.19 रुपये प्रति लीटर तथा डीजल के मूल्य में 98 पैसे प्रति लीटर की बढ़ोत्तरी की गई है। नई दरें सोमवार रात 12 बजे से लागू हो गईं।
टेलिकॉम कंपनी वोडाफोन इंडिया ने ऐलान किया है कि वह दिल्ली, मुंबई, बेंगलुरु और कोलकाता में मार्च 2016 तक 4जी सेवा लॉन्च कर देगी। सोमवार को ही कंपनी ने तिरुवनंतपुरम में 4जी सेवा की शुरुआत कर दी है। सोमवार को ही कंपनी के दिए गए बयान में चारों महानगरों में 4जी सेवा शुरू करने की घोषणा की गई। कंपनी ने कहा है कि इन सभी महानगरों में 4जी सेवा का परीक्षण किया जा रहा है।
अमेरिकी विमान निर्माता कंपनी बेल हेलीकॉप्टर ने चीन में 76.7 करोड़ डॉलर का निवेश करने का करार किया है। चीन की सरकारी समाचार एजेंसी शिन्हुआ ने बताया कि कंपनी ने शांसी एविएशन इंडस्ट्री डेवलपमेंट के साथ यह करार किया है जिसके तहत वह शांसी प्रांत में हेलीकॉप्टर निर्माण तथा ड्रोन शोध एवं विकास संयंत्र बनाएगी। इस संयंत्र में बेल 407 जीएक्सपी हेलीकॉप्टर की असेम्बलिंग, हेलीकॉप्टर प्रशिक्षण केन्द्र, आपातकालीन प्रतिक्रिया तथा बचाव केन्द्र तथा ड्रोन से संबंधित शोध एवं विकास केन्द्र शामिल होंगे। 
महज एक मिनट के लिए गूगल डॉट कॉम के मालिक बने गुजरात के सन्मय वेद को गूगल ने आठ लाख रुपये का पुरस्कार दिया है। पिछले साल सितंबर में गूगल डोमेंस पर ही उसने यह डोमेन सिर्फ 12 डॉलर (करीब 800 रुपये) में खरीदी थी। अपनी भूल का एहसास होने के बाद गूगल ने डोमेन की बिक्री निरस्त कर दी थी। कंपनी ने पहले 6,006 डॉलर  (करीब 4 लाख रुपये) का पुरस्कार दिया, लेकिन जब सन्मय ने यह राशि दान में देने की बात कही, तो गूगल ने यह राशि दोगुनी कर दी। गुजरात के कच्छ क्षेत्र के रहने वाले सन्मय वेद ने सितंबर महीने में यह कारनामा कर दिखाया था। उन्होंने गूगल डोमेंस पर खोजते समय पाया कि गूगल डॉट कॉम डोमेन बिक्री के लिए उपलब्ध है। सन्मय ने महज 12 डॉलर में यह डोमेन खरीद लिया।
शेयर बाजार ने बजट के मर्म को ठीक से समझते हुए बजट के अगले दिन मंगलवार को 777 अंकों की जोरदार छलांग लगाई। यह तेजी  बीते सात साल की सर्वाधिक एकदिनी बढ़त को साथ बजट के अगले दिन होने वाली अभी तक की सबसे बड़ी बढ़त है। बजट घोषणा के बाद रिजर्व बैंक द्वारा ब्याज दरों के कम किए जाने की संभावना से भी बाजार की तेजी को बल मिला। बजट में ग्रामीण अर्थव्यवस्था में नए सिरे से जान फूंकने की कवायद पर भी बाजार ने भरोसा दिखाया है। इसके अलावा सुस्ती में फंसी वैश्विक अर्थव्यवस्था के बीच भारतीय अर्थव्यवस्था में सतत विकास की संभावनाओं का भी शेयर बाजार ने इस बढ़ोतरी के साथ अपना समर्थन दिया है। वैश्विक शेयर बाजारों में तेजी के माहौल में मंगलवार को शेयर बाजार के कारोबार की शुरूआत तेजी के साथ हुई।   कारोबार के अंत में सेंसेक्स 777.35 अंक बढ़कर 23,779.35 पर बंद हुआ। निफ्टी भी 235.25 अंकों की छलांग से 7,222.30 पर बंद हुआ। बजट के दिन शेयर बाजार में भारी उतार-चढ़ाव का माहौल रहा। सिक्योरिटी ट्रांजेक्शन टैक्स में बढ़ोतरी सेंसेक्स गोता लगाने के बाद अंत में 152 अंकों की गिरावट के साथ बंद हुआ था। मंगलवार के बजट के अन्य कारकों को सेंसेक्स ने तेजी के साथ सराहा। एक निजी एजेंसी के सर्वेक्षण में उत्पादन क्षेत्र में लगाता दूसरे माह भी बढ़ोतरी के आंकड़े से शेयरों की तेजी को बल मिला। ग्लोबल फाइनेंशियल कंपनी यूएसबी का आकलन है कि रिजर्व बैंक इस साल ब्याज दरों में आधी फीसदी की कटौती कर सकता है। इससे भी बाजार की तेजी भड़की। लाभ कमाने वाले सेंसेक्स के प्रमुख शेयरों में आईटीसी लिमिटेड, आईसीआईसीआई बैंक, मारुति सुजुकी, हीरो मोटोकॉर्प, अदाणी पोर्ट, गेल और टाटा मोटर्स प्रमुख रहे।
खनन क्षेत्र में भारत की अदाणी ग्रुप को ऑस्ट्रेलियाई कोर्ट की तरफ से बड़ी राहत मिली है। कोर्ट ने पर्यावरण कार्यकर्ताओं के उस आवेदन को खारिज कर दिया जिसमें 16।5 अरब डॉलर की इस विवादास्पद कोयला खान परियोजना को रोकने की गुहार लगाई गई थी। हालांकि, कोर्ट ने कहा कि कंपनी ने नौकरी और रॉयल्टी सहित आर्थिक लाभों को बढ़ा चढ़ाकर दिखाया है। अदाणी ग्रुप की यह बड़ी परियोजना क्वींसलैंड के गैलिली बेसिन में स्थित है। परिचालित होने पर यह ऑस्ट्रेलिया का सबसे बड़ा कोयला खान होगा। ब्रिसबेन लैंड कोर्ट में पर्यावरण संरक्षण समूह ने इसे चुनौती दी थी कि इससे भूजल, जलवायु परिवर्तन और जैव-विविधता प्रभावित होगी जिसमें दुर्लभ प्रजाति के कुछ जीव भी शामिल हैं। संरक्षणवादियों को इस बात की आशंका है कि अदाणी की इस परियोजना से ग्रेट बैरियर रीफ और दुर्लभ प्रजातियां प्रभावित होंगी जबकि वैश्विक जलवायु परिवर्तन की स्थिति और बदतर होगी।
मांग में लगातार होती कमी और अमेरिकी फेडरल रिजर्व बैंक द्वारा ब्याज दरों में वृद्धि की आशंकाओं के बीच सोने की कीमतें लगातार गोते खाती जा रही हैं। बीते दस महीनों में यह पीली धातु अपनी सबसे कीमत पर पहुंच चुकी है। दिल्‍ली के बाजारों में मंगलवार शाम सोने की कीमतें 27535 रुपये प्रति दस ग्राम रहीं। बुधवार को भी सुबह बाजार खुला तो मामूली सुधार के साथ दोपहर बाद तक सोने की कीमत 27593 प्रति दस ग्राम तक ही पहुंच सकी थी। फरवरी 2016 के बाद यह सोने की न्यूनतम कीमत है और जिसमें अभी और कमी आने की संभावना है। पिछले कुछ समय से लगातार सोने की कीमत 28 हजार के आसपास बनी हुई है।
भारत में ऑनलाइन रिटेल का बाजार बढ़ रहा है। फ्लिपकार्ट, स्नैपडील और अमेजन जैसे ऑनलाइन स्टोरों के उपभोक्ताओं की संख्या लगातार बढ़ रही है। ऑनलाइन कारोबार करने वाली कंपनियों की संख्या भी उसी अनुपात में बढ़ने लगी है। इनमें से कुछ कंपनियों की भारत के दवा बाजार पर भी नजर है जो 12 अरब डॉलर यानी करीब 780 अरब रुपए का है। इसे लेकर दवा विक्रेताओं में नाराजगी देखने को मिल रही है। हाल में भारत के करीब साढ़े आठ लाख दवा विक्रेताओं ने दवाओं की ऑनलाइन बिक्री के विरोध में एक दिन की हड़ताल की थी। दवा विक्रेताओं की एक मांग है कि ऑनलाइन दवा बेचने वाली वेबसाइटों पर रोक लगाई जाए। दरअसल दवाओं के रिटेल धंधे में कई लोग पीढ़ियों से लगे हैं। वे अपने पड़ोस में सालों से दुकान चला रहे हैं। ऐसे में दवाओं की ऑनलाइन बिक्री से उनकी चिंता स्वभाविक है।
पेट्रोलियम मंत्री धर्मेंद्र प्रधान ने कहा है कि सार्वजनिक क्षेत्र की तेल कंपनी इंडियन ऑयल, भारत पेट्रोलियम, हिन्दुस्तान पेट्रोलियम और इंजीनियर्स इंडिया लिमिटेड मिलकर महाराष्ट्र में एक रिफाइनरी लगाएंगे। करीब छह करोड़ टन क्षमता वाली इस रिफाइनरी के निर्माण में करीब डेढ़ लाख करोड़ रुपये का निवेश होगा। केन्द्रीय पेट्रोलियम मंत्रालय से मिली जानकारी के अनुसार इसे देश के पश्चिमी तट पर बनाया जाएगा।
रेलवे ने यात्री किराया ढांचा में कुछ बदलाव किया है। कुछ सेक्शन पर फ्लैक्सी चार्ज खत्म कर दिया गया है। अगर आप नई दिल्ली-अजमेर शताब्दी ट्रेन में जयपुर से अजमेर या अजमेर से जयपुर के लिए टिकट लेते हैं तो फ्लैक्सी फेयर में छूट दी जाएगी। इसी तरह मैसूर-चैन्नई शताब्दी ट्रेन में भी मैसूर से बंगलूरू के यात्रा के लिए फ्लैक्सी फेयर नहीं लगेगा। इसके साथ ही यात्रा किराये में भी कमी की गई है। जयपुर-अजमेर का किराया अब 355 रुपये की जगह 300 रुपया लिया जाएगा। वहीं जयपुर और किशनगंज का यात्रा किराया 330 की जगह 300 रुपये लिया जाएगा। अजमेर और जयपुर के बीच यात्रा टिकट 400 रुपये की जगह 300 रुपये का होगा। किशनगंज और जयपुर के बीच का किराया अब 375 की जगह 300 रुपये लिए जाएगा। इसी तरह मैसूर-चैन्नई शताब्दी में बंगलूरू से मैसूर का यात्रा टिकट 440 की जगह 300 रुपया लिया जाएगा।
अगर आपके पास वोल्टी तकनीक वाला स्मार्टफोन नही है, तो भी Jio4G वॉयस एप्लीकेशन के माध्यम से आप बेहतर संचार सेवाओं का आनंद उठा सकते हैं। जियो का जियोफाई (JioFi) जोकि एक 4जी पोर्टेबल वॉयस + डाटा डिवाइस है। अब यह देश के लगभग सभी शहरों में कई मल्टी ब्रांड आउटलेट में उपलब्ध है। जियोफाई 4G पोर्टेबल वॉयस + डाटा डिवाइस के माध्यम से उपभोक्ता जियो की अद्भुत दुनिया का अनुभव कर सकते हैं। फिर चाहे उनके पास 3जी या 2जी स्मार्टफोन ही क्यों ना हों। जहां अन्य डोंगल और पोर्टेबल हॉटस्पॉट उपकरण केवल डाटा कनेक्टिविटी उपलब्ध कराते हैं, जियो का पोर्टेबल जियोफाई हॉटस्पॉट वॉयस और वीडियो कॉल के साथ साथ जियो सेवाओं और एप्पस् का पूरा पैकेज देता है। जियो डिजिटल लाइफ में एंट्री के लिए जियोफाई हर किसी का पासपोर्ट है। महत्वपूर्ण बात यह है कि JioFi उपकरण अब लगभग हर शहर के निकटतम रिटेल स्टोरस् पर उपलब्ध हैं। इसे रिलायंस के फैशन और लाइफस्टाइल प्लेटफार्म AJIO.com सहित विभिन्न ई-कॉमर्स वेबसाइटों से ऑनलाइन भी खरीदा जा सकता है। JioFi के साथ एक जियो सिम आता है। एक बार सिम एक्टिवेट हो जाने पर आप जियोफाई डिवाइस द्वारा बनाये गए हॉटस्पॉट से कई उपकरणों को एक साथ कनेक्ट कर इंटरनेट से जुड़ सकते हैं।  यह पोर्टेबल डिवाइस घरों में परिवार के सदस्यों या फिर छोटे उद्यमों में पूरे स्टाफ को जियो डिजिटल लाइफ से जोड़ता है। (हंलाकि JioFi 10 वाईफाई उपकरणों को जोड़ने के लिए अनुशंसित है पर इससे 32 उपकरणों को भी एक साथ जोड़ा जा सकता है) वॉयस कॉल के लिए सबसे पहले उपभोक्ता को प्ले स्टोर से उनके 2 जी / 3 जी स्मार्टफोन पर Jio4GVoice एप्लीकेशन डाउनलोड करना होगा। 
सुप्रीम कोर्ट के आदेश के बाद निवेशकों को धन लौटाने के लिए पीएसीएल की जमीन बेचने के लिए भारतीय प्रतिभूति एवं विनिमय बोर्ड (सेबी) ने भारत के पूर्व मुख्य न्यायाधीश आरएम लोढ़ा की अध्यक्षता में कमेटी गठित की है। सेबी ने पीएसीएल के अलावा निर्मल सिंह भंगू सहित इसके प्रवर्तकों और निदेशकों के खिलाफ रिकवरी की प्रक्रिया शुरू कर दी है। पीएसीएल अपने निवेशकों को 49,100 करोड़ रुपये की राशि लौटाने में विफल रहा है। दो फरवरी को सुप्रीम कोर्ट ने लोढ़ा की अध्यक्षता में एक कमेटी बनाने का निर्देश दिया था ताकि पीएसीएल द्वारा खरीदी गई जमीन को बेचा जा सके। जमीन की बिक्री से मिले पैसों से उन निवेशकों को भुगतान किया जाएगा जिन्होंने कंपनी में जमीन खरीदने के लिए निवेश किया था। सेबी के पूर्णकालिक सदस्य एस रमण और चीफ मैनेजर अमित प्रधान इस कमेटी का हिस्सा होंगे। प्रधान उत्तरी क्षेत्रीय कार्यालय के क्षेत्रीय निदेशक भी हैं।
यूं तो महिलाएं हर क्षेत्र में कामयाबी के झंडे गाड़ रही हैं। वे किसी भी मामले में पुरुषों से पीछे नहीं हैं। आज हम आपको बता रहे हैं उन दस महिलाओं के बारे में जिन्होंने आंत्रप्रेन्योरशिप यानि उद्यमशीलता में नया आसमान गढ़ा है। अजैता शाह ‘फ्रंटियर मार्केट्स’ की संस्थापक हैं। यह मार्केटिंग कंपनी भारत के निम्न आय वर्ग के परिवारों के लिए सस्ते सोलर सॉल्यूशन उपलब्ध कराने, बिक्री करने और सर्विस मुहैया कराने का काम करती है। ‘सोलर सहेली’ अभियान के जरिए वह गांवों की महिलाओं को उद्यम करना सिखा रही हैं और राजस्थान के गांवों में सौर ऊर्जा के इस्तेमाल को बढ़ावा दे रही हैं। अजैता 2006 में ‘क्लिंटन सर्विस कॉर्प फेलो’, 2012 में ‘इकोइंग ग्रीन फेलो’, 2013 में ‘कोर्ड्स फेलो’ रह चुकी हैं। उन्होंने अंडर-30 कैटेगरी में माइक्रोफाइनेंस का सबसे प्रभावी पुरस्कार मिल चुका है। ‘बिजनेस वीक’ ने अपने 30 अंडर 30 में और ‘फोर्ब्स पत्रिका’ ने साल का टॉप 30 अंडर 30 सोशल आंत्रप्रिन्योर में अजैता को शामिल किया है।
निजी कंपनियों में काम करने वाली महिलाओं के लिए जल्द ही एक खुशखबरी आ सकती है। केन्द्र सरकार जल्द ही निजी कंपनियों में काम करने वाली महिलाओं के लिए मातृत्व अवकाश (मैटरनिटी लीव) की सीमा 12 हफ्तों से बढ़ाकर 26 हफ्तों तक करना चाहती है। महिला एवं बाल विकास मंत्री मेनका गांधी ने सोमवार को ये बात कही। उन्होंने कहा कि श्रम मंत्रालय मातृत्व अवकाश में बढ़ोतरी करने के लिए तैयार है। मेनका ने श्रम मंत्रालय को यह भी तर्क दिया कि बच्चे के जन्म के बाद उसे 6 महीने तक मां का दूध पिलाना जरूरी होता है। आपको बता दें कि गर्भवती महिलाओं को मातृत्व अवकाश के दौरान पूरा वेतन दिया जाता है। इस छुट्टी का कोई पैसा कर्मचारी के वेतन से नहीं कटता है।
अप्रवासी भारतीयों ने चलन से बाहर हो चुके पुराने नोटों को बदलने के लिए तय सीमा में विस्तार की मांग की है। उनका कहना है कि सरकार की तरफ से कालेधन पर काबू के लिए नोटबंदी एक साहसिक फैसला है, लेकिन विदेश में रहने की वजह से उन्हें अपने पुराने भारतीय नोटों को बैंकों में जमा कराने के लिए और समय चाहिए। अप्रवासी भारतीयों के एक प्रतिनिधिमंडल ने वित्त मंत्रालय को इस संबंध में पत्र लिखा है। उन लोगों ने नोट बदलने के लिए सरकार से और छह माह का समय देने की गुजारिश की है। सरकारी फैसले के मुताबिक, आगामी 30 दिसंबर तक 1,000-500 रुपये के पुराने नोटों को अपने-अपने खाते में जमा कराया जा सकता है। मंत्रालय सूत्रों के मुताबिक, ग्लोबल ऑर्गेनाइजेशंस ऑफ पीपुल ऑफ इंडिया ओरिजिन (जीओपीआईओ) की तरफ से हाल ही में भेजे गए पत्र में प्रधानमंत्री नरेंद्र मोदी के नोटबंदी के फैसले को साहसिक कदम बताया गया है। अप्रवासी भारतीयों ने कहा है कि भारत सरकार के इस फैसले से उनकी चिंता बढ़ गई है।  उनका कहना है कि कई अप्रवासी भारतीय अपने पिछले भारत दौरे के दौरान पुराने नोट अपने घरों में छोड़ आए हैं ताकि भविष्य में भारत आने पर उन नोटों का इस्तेमाल कर सकें। कई अप्रवासी भारतीयों ने यह भी कहा है कि आने वाले समय में भारत में हमेशा के लिए लौट आने की मंशा से उन्होंने अपने घरों में पुराने नोटों की नकदी रख दी थी। मंत्रालय सूत्रों के मुताबिक, अप्रवासी भारतीयों ने कहा है कि पिछले 10 सालों में उन्होंने भारत भ्रमण के दौरान जितनी मात्रा में विदेशी करेंसी को भारतीय करेंसी में बदलवाया है, उसे भारतीय बैंक में जमा करने की इजाजत दी जाए ताकि उन्हें नए नोट में बदला जा सके। उनका कहना है कि कई प्रकार के कारोबार में उलझे होने व आने-जाने में लगने वाले समय की वजह से वे आगामी 30 दिसंबर तक पुराने नोटों को बैंकों में जमा करने में समर्थ नहीं है। इसलिए उन्हें इस काम के लिए और छह माह का समय दिया जाए। अप्रवासी भारतीयों ने सरकार से यह भी मांग की है कि भारत आने पर उनके पुराने नोटों को बदलवाने के लिए विशेष जगह तय की जाए और 2.5 लाख रुपये की सीमा में भी बढ़ोतरी की जाए।
सरकारी कंपनी एमटीएनएल के ग्राहकों के लिए 1 जनवरी से रोमिंग मुफ्त होगी। यानी इसके ग्राहक देश भर में यात्रा करते हुए अतिरिक्त पैसा चुकाए बिना कॉल रिसीव कर सकेंगे। एमटीएनएल दिल्ली और मुंबई में दूरसंचार सेवाएं मुहैया करा रही है। दूरसंचार मंत्री रवि शंकर प्रसाद ने सोमवार को सुशासन दिवस पर आयोजित एक कार्यक्रम में इस बारे में घोषणा की है।
भारतीय खाद्य सुरक्षा एवं मानक प्राधिकरण (FSSAI) ने पतंजलि आयुर्वेद को कारण बताओ नोटिस जारी किया है। ये नोटिस बिना FSSAI की मंजूरी के बाबा रामदेव द्वारा आटा नूडल्स लॉन्च करने को लेकर दिया गया है। इसके अलावा एक कारण बताओ नोटिस इंस्टैंट नूडल्स बनाने वाली हरिद्वार की आकाश योग हेल्थ ऑर्गेनाइजेशन को भी भेजा गया है। नोटिस में पूछा गया है कि बिना FSSAI की मंजूरी के नूडल्स कैसे बनाए गए। यह नोटिस गुरुवार को FSSAI के चयरमैन और सीईओ आशीष बहुगुणा ने जारी किया। पतंजलि आर्युवेद और आकाश योग को इस नोटिस का जवाब 15 दिनों के अंदर देना होगा।
दूरसंचार नियामक ट्राई (TRAI) ने रिलायंस कम्युनिकेशन को फेसबुक की फ्री बेसिक सेवा पर फिलहाल कुछ समय के लिए रोक लगाने के आदेश दे दिए हैं। आपको बता दें कि भारत में रिलायंस कम्युनिकेशन फेसबुक का अकेला टेलिकॉम पार्टनर है, जो अपने ग्राहकों को फेसबुक की फ्री बेसिक सेवा की पेशकश कर रहा है। कुछ समय पहले इस सेवा को ही इंटरनेट डॉट ओआरजी (internet.org) नाम से जाना जाता था। हालांकि बहुत से लोगों की तरफ से इसकी आलोचना भी की गई। फिलहाल यह सवाल उठ रहे हैं कि क्या कोई टेलिकॉम ऑपरेटर अलग-अलग तरह के कंटेट के लिए अलग-अलग कीमत निर्धारित कर सकता है? फेसबुक की फ्री बेसिक सेवा की तुलना नेट न्यूट्रैलिटी से की जा रही है और दोनों को एक बताया जा रहा है। टाइम्स ऑफ इंडिया में छपी इस खबर के मुताबिक रिलायंस और फेसबुक दोनों से ही कुछ सवाल किए गए हैं, लेकिन अभी तक दोनों की तरफ से कोई भी जवाब नहीं दिया गया है।
शनिवार को वोडाफोन ने कहा कि इस हफ्ते हैकरों ने उसके 1,827 ग्राहकों के अकाउंट हैक कर लिए हैं। कंपनी के अनुसार वोडाफोन पर इस महीने में ये दूसरा साइबर हमला हुआ है। कंपनी के अधिवक्ता के अनुसार हमलावरों ने ग्राहकों के वोडाफोन अकाउंट हैक करके ग्राहकों के फोन नंबर और नाम का तो पता कर ही लिया है, साथ ही उनके बैंक सॉर्ट कोड और बैंक अकाउंट के आखिरी चार नंबरों तक अपनी पहुंच बना ली है। ग्राहकों के वोडाफोन अकाउंट तक पहुंच बनाने के लिए अपराधियों ने एक अज्ञात बाहरी सूत्र से पासवर्ड और यूजरनेम प्राप्त किए थे। घटना पिछले बुधवार की आधी रात और गुरुवार दोपहर के दौरान हुई।
रिलायंस जियो की अनलिमिटेड कॉल्स और अनलिमिटेड इंटरनेट सेवा के बाद अब देश की एक ओर बड़ी टेलीकॉम कंपनी वोडाफोन ने भी अपने ग्राहकों के लिए नया फ्री वॉयस कालिंग और नेट पैक लॉन्च किया है।
सलमान खान को आज यानी गुरुवार को बॉम्बे हाईकोर्ट ने 13 साल पुराने हिट एंड रन मामले में बरी कर दिया है। इससे पहले मई 2015 में हुई सुनवाई के बाद सलमान खान को बॉम्बे हाईकोर्ट ने 5 साल की सजा सुनाई थी। हालांकि, उन्हें जमानत मिल गई थी। सलमान खान बीइंग ह्यूमन नाम का एक एनजीओ चलाते हैं, जो टीशर्ट और अन्य कई तरह के कपड़े ऑनलाइन और स्टोर के जरिए बेचता है। सेल्स का एक हिस्सा गरीब और जरूरतमंद लोगों की मदद के लिए खर्च किया जाता है। सलमान खान का संगठन बीइंग ह्यूमन बच्चों के स्वास्थ और शिक्षा समेत तमाम लोगों की बीमारियों और मुश्किल घड़ी में आर्थिक मदद करता है।
अब आप साइकिल चलाकर भी बिजली पैदा कर सकते हैं। बिजली पैदा करने के लिए आपको सिर्फ स्थिर साइकिल चलाना होगा और इससे अधिकतम 40 बल्बों को रोशन किया जा सकता है। इस तकनीक को ईजाद किया है अरबपति परोपकारी मनोज भार्गव ने। भार्गव वर्ष 2016 के मार्च तक भारत में बिजली पैदा करने वाली 10,000 स्थिर साइकिल लाने जा रहे हैं। एक साइकिल की कीमत 12-15 हजार रुपये होगी। साइकिल के पैडल एक घंटे तक चलाने से किसी ग्रामीण परिवार की 24 घंटे की बिजली की जरूरतें पूरी की जा सकती है। इनमें लाइट जलाने, छोटा पंखा चलाने और मोबाइल चार्ज करने जैसी चीजें शामिल हैं। बिजली की यह सुविधा उस परिवार को मुफ्त में मिलेगी। इन जरूरतों को पूरा करने के बदले उस परिवार को किसी बिल का भुगतान नहीं करना होगा, किसी तरह के ईंधन का इस्तेमाल नहीं करना होगा और बिजली उत्पन्न करने के दौरान किसी प्रकार का कोई कार्बन उत्सर्जन नहीं होगा। हालांकि भार्गव ने यह खुलासा नहीं किया कि इस साइकिल के निर्माण पर वह कितना निवेश करेंगे और भारत के किस स्थान पर इन साइकिलों का निर्माण किया जाएगा।
रेलवे काउंटर से भी अब आप कैशलेस ट्रांजेक्शन कर रेल यात्रा टिकट ले सकेंगे। अभी तक यह सुविधा सिर्फ ऑनलाइन टिकट लेने पर ही थी। लेकिन रेलवे ने निर्णय लिया है कि ज्यादा से ज्यादा संख्या में स्वाइप मशीन यानी प्वाइंट ऑफ सेल (पीओएस) मशीन लगाई जाए। स्टेट बैंक ऑफ इंडिया ये मशीनें लगाएगा। डिजिटल लेनदेन को बढ़ावा देने के लिए केंद्र सरकार ने रेलवे को भी चुना है। पहले चरण में कंप्यूटरीकृत रिजर्वेशन सेंटर पर इन मशीनों को लगाने का निर्णय लिया गया है, जहां से आप क्रेडिट या डेबिट कार्ड स्वाइप करके टिकट खरीद सकेंगे। इस तरह की दस हजार मशीनें लगाने का निर्णय लिया गया है। रेल सूचना केंद्र से इसके लिए सॉफ्टवेयर तैयार करने का निर्देश दिया गया है। रेलवे अधिकारियों के अनुसार इस तरह की सुविधा जल्द ही कैटरिंग व्यवस्था में भी लागू करने की योजना है। रेलवे बोर्ड के अधिकारी के अनुसार यह मशीन यूटीएस काउंटर, पीआरएस काउंटर, पार्सल एंड गुड्स लोकेशन समेत अन्य लेनदेन वाले विभागों में लगाई जाएगी। इस तरह से आप पार्सल बुकिंग के दौरान भी इलेक्ट्रॉनिक ट्रांजेक्शन कर सकेंगे।
मैगी पर बैन लगने के बाद दोबारा बाजार में इसकी वापसी से मानो लोगों का एक लंबा इंतजार खत्म हुआ हो। कंपनी का दावा है कि मैगी दोबारा बिकनी शुरू होने के बाद महज 10 दिन के अंदर ही 3.3 करोड़ पैकेट बिक गए हैं। यह डेटा 350 शहरों में बिके मैगी के पैकेटों का है। आपको बता दें कि करीब 5 महीने पहली खाद्य सुरक्षा नियामक एफएसएसएआई ने मैगी में लेड की मात्रा अधिक होने के कारण इसे बैन कर दिया था। एक एनालिस्ट प्रजेंटेशन में कंपनी के कहा कि वह मैगी को 1.2 लाख आउटलेट्स पर 724 डिस्ट्रीब्यूटर्स के जरिए बेच रही थी।
टाटा कंसल्टेंसी सर्विसेज लिमिटेड (टीसीएस) के बहुमत शेयरधारकों ने मंगलवार को हुई असाधारण आम बैठक (ईजीएम) में रतन टाटा के प्रति समर्थन जताया है। इसका मतलब यह है कि सायरस पी मिस्त्री को कंपनी के बोर्ड से हटाया जाना तय है। 
मेक इन इंडिया प्रोग्राम के तहत अभी तक इलेक्ट्रॉनिक्स मैन्युफैक्चरिंग सेक्टर में करीब 1.20 लाख करोड़ रुपए का निवेश आ चुका है। यह जानकारी कम्युनिकेशंस एंड आईटी मिनिस्ट्री में अतिरिक्त सचिव अजय कुमार ने दी है। अजय कुमार ने बताया कि उन्हें देश में इलेक्ट्रॉनिक्स मैन्युफैक्चरिंग यूनिट खोलने के लिए अब तक करीब 1.20 लाख करोड़ रुपए के निवेश के ऑफर मिल चुके हैं। साथ ही उनका मानना है कि अगले साल इस आंकड़े में और बढ़ोतरी हो सकती है। अजय के अनुसार सैमसंग, बॉश, फिलिप्स, एलजी और फ्लेक्सट्रॉनिक्स जैसी कंपनियां भी भारत में अपनी मैन्युफैक्चरिंग यूनिट लगाने में रुचि दिखा रही हैं। इकोनॉमिक टाइम्स में छपी खबर के मुताबिक केंद्र सरकार 2016 तक इलेक्ट्रॉनिक्स का कुल आयात शून्य करना चाहती है। इस उद्देश्य को पूरा करने के लिए सरकार देश में मैन्युफैक्चरिंग इकाइयां लगा रही है, जिके लिए काउंटरवेलिंग ड्यूटी के रिइम्बर्समेंट (सीवीडी) और मॉडिफाइड स्पेशल इंसेंटिव पैकेज स्कीम (एम-एसआईपीएस) जैसी सुविधाएं दे रही है।
प्रधानमंत्री नरेंद्र मोदी की मेक इन इंडिया मुहिम पर बेशक सियासी सवाल उठ रहे हैं। लेकिन पीएम की यह मुहिम रंग लाई जाई है। बीते एक वर्ष में सरकार विदेशी निवेश को आकर्षित करने में सफल रही है। बताया जा रहा है कि अक्टूबर 2014 से सितंबर 2015 के बीच भारत में विभिन्न क्षेत्रों के जरिए 2,07527.38 करोड़ का विदेशी निवेश आया है। वाणिज्य और उद्योग राज्य मंत्री निर्मला सीतारमण ने कहा है कि गत वर्ष की समान अवधि की तुलना में अक्टूबर 2014 से अप्रैल 2015 के बीच प्रत्यक्ष विदेशी निवेश के अंतर्वाह में 48 प्रतिशत की वृद्धि हुई है। हालांकि अधिकांश विदेशी निवेश कम्प्यूटर सॉफ्टवेयर और हार्डवेयर, सेवा क्षेत्र, व्यापार, आटोमोबाईल, निर्माण और दूरसंचार क्षेत्र में आया है। लेकिन पीएम मोदी के सुधार के प्रयासों ने विदेशों में भारत के प्रति सकारात्मक माहौल बना दिया है।
गुजरात के अहमदाबाद की रहने वाली मंजुला वघेला कभी सड़कों पर कूड़ा-कचरा बीनकर रोजी रोटी कमाती थीं। 1981 तक दिन भर कूड़ा बीनने के बाद वह सिर्फ 5 रुपए ही कमा पाती थीं। वहीं अगर ठंड या बारिश के दिन होते थे, 5 रुपए भी कमाना नसीब नहीं होता था। आज मंजुला की उम्र 60 साल है और वह सौंदर्य सफाई उत्कर्ष महिला सेवा सहकारी मंडली लिमिटेड नाक की एक को-ऑपरेटिव की मुखिया हैं जिसके 400 सदस्य हैं। ये लोग मिलकर 45 इंस्टीट्यूशंस और सोसाएटी को क्लीनिंग और हाउसकीपिंग की सुविधा मुहैया कराते हैं। इस समय इस को-ऑपरेटिव का कुल टर्नओवर 1 करोड़ रुपए सालाना है। टाइम्स ऑफ इंडिया में छपी खबर के मुताबिक सबसे पहले सौंदर्य मंडली 40 महिलाओं के साथ शुरू हई थी, जो कंपनियों को सफाई की सेवा मुहैया कराती थी। सौंदर्य मंडली की स्थापना इलाबेन भट्ट् की संस्था सेल्फ एंप्लॉयड वुमेन्स एसोसिएशन (SEVA-सेवा) के संपर्क में आने के बाद हुई।
