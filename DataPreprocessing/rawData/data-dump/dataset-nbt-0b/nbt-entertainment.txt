महानायक अमिताभ बच्चन जल्द ही फिल्मकार नितेश तिवारी द्वारा निर्देशित विज्ञापन में राहत राजा के रूप में नजर आ रहे हैं। इसके लिए उन्होंने गाना भी गाया है। मिली जानकारी के मुताबिक, नवरत्न तेल के प्रसिद्ध गीत 'सर जो तेरा चकराए' को नौटंकी स्टाइल में परिवर्तित किया गया है। अमिताभ इसमें 'चंपीवाला' की भूमिका में हैं। प्रॉडक्शन टीम के एक सूत्र ने बताया, 'बच्चन सर की जीवंतता को देखना आश्चर्यजनक है। शूटिंग के दौरान गीत के साथ ऊर्जा का लेवल काफी ऊपर था। हम खुश हैं कि फिल्म बाहर आ गई हैं और जो भी हमने दिखाया है, वह बहुत अच्छा है।' X सूत्र के मुताबिक, राहत राजा के रूप में अमिताभ 'कजरा रे', 'झूम बराबर झूम' और 'खइके पान बनारस वाला' जैसे गीतों पर थिरकते नजर आएंगे।
नई दिल्ली कपिल शर्मा ने शायद सपने में भी नहीं सोचा होगा कि उनके अपने शो 'द कपिल शर्मा शो' के को-ऐक्टर सुनील ग्रोवर के साथ हुआ विवाद उनके लिए भारी पड़ सकता है। मीडिया की लेटेस्ट रिपोर्ट्स की मानें तो इस शो का अप्रैल में रिन्यूअल होना था और यह 106 करोड़ रुपये की डील थी। लेकिन अब यह डील खतरे में पड़ती नजर आ रही है। हमारी अंग्रेजी वेबसाइट टाइम्स ऑफ इंडिया को पता लगा है कि 'द कपिल शर्मा शो' को चैनल की तरफ से शो को एक बार फिर से ट्रैक पर लाने के लिए एक महीने का वक्त दिया गया है और इसे कपिल शर्मा के लिए आखिरी मौका माना जा रहा है। सूत्रों की मानें तो चैनल ने कपिल शर्मा को सभी को-ऐक्टर्स को वापस लाकर शो ट्रैक पर वापस लाने के लिए एक महीने का वक्त दिया है। अगर वह ऐसा करने में सफल रहते हैं तो चैनल इस शो को कंटिन्यू रखने पर विचार कर सकता है वर्ना इसे बंद कर दिया जाएगा। हालांकि, इस शो की मौजूदा टीआरपी देखकर लगता है कि कपिल के लिए सुनील ग्रोवर, चंदन प्रभाकर, अली असगर और सुगंधा मिश्रा के बगैर इस शो में हास्य जिंदा कर पाना मुमकिन नहीं है। ये सभी लोग शो से वापस जुड़ने के मूड में भी नहीं दिख रहे हैं। सोनी एंटरटेनमेंट टेलिविजन को मजबूरन शो बंद करने संबंधी ऐक्शन को लेने की तैयारी करनी पड़ रही है क्योंकि जो ऐक्टर्स इसे छोड़कर गए हैं, वे शूट के लिए वापस आने को तैयार नहीं हैं। इतना ही नहीं, इनके बगैर शूट हुए बीते दोनों एपिसोड्स की टीआरपी बुरी तरह गिरी है। हालांकि, कपिल इन सभी की गैरमौजूदगी में इनकी कमी पूरी करने का पूरा प्रयास कर रहे हैं। यहां तक कि वह राजू श्रीवास्तव को शो में वापस लाए। वहीं, दूसरी तरफ सुनील ग्रोवर ने इस शो में वापसी से इनकार किया है। उन्होंने फिलहाल कोई नया शो भी साइन नहीं किया है। वह अभी लाइव शो कर रहे हैं और 1 अप्रैल को नई दिल्ली के तालकटोरा स्टेडियम में उन्होंने शानदार परफॉर्मेंस दी। बता दें कि आॅस्ट्रेलिया में शो करने के बाद वापसी के दौरान विमान में कपिल ने नशे में सुनील के साथ बदसलूकी की थी। एयर इंडिया के विमान में हुई इस घटना के बाद चहुंओर कपिल शर्मा की खूब आलोचना हुई थी।
अक्सर विवाद और चर्चा में रहने वाली ड्रामाक्वीन अभिनेत्री राखी सावंत ने गुरुवार को दावा किया कि उन्हें अपने खिलाफ किसी मुकदमे की जानकारी ही नहीं थी। राखी पर पिछले दिनों महर्षि वाल्मिकी को लेकर की गई कथित आपत्तिजनक टिप्पणी के चलते यह मुकदमा किया गया है। मुंबई में अपने गोरेगांव स्थित घर पर एक प्रेस कॉन्फ्रेंस कर राखी ने मीडिया को बताया कि वैसे तो उन्हें उनके ऊपर किसी तरह के केस होने की जानकारी नहीं है लेकिन उन्होंने अपने बचाव में कुल आठ वकीलों को हायर कर लिया है। राखी ने यह भी बताया की उन्हें अभी तक बेल नहीं मिली है। राखी कहती हैं, 'मुझे एक साल से लुधियाना के वाल्मीकि समाज के लोग फोन पर धमकी दे रहे हैं मैंने इस धमकी को इग्नोर किया। वह मुझे फोन करके गाली देते थे और गंदी-गंदी बाते करते थे और कहते थे कि तुम्हे लुधियाना लाकर तुम्हारे साथ गैंगरेप किया जाएगा। अभी मेरी बेल नहीं हुई है, मेरे चार वकील लुधियाना में हैं और चार वकील यहां मुंबई में हैं। मैंने बहुत सारे वकील कर रखें हैं। मैं बहुत मेहनत करके यहां पहुंची है।' राखी आगे कहती हैं, 'मैं तो सिंगर मीका को बचाने के लिए सामने आई थी और मैं ही फंस गई हूं। खैर मुझे इस बात का न कल कोई रिग्रेट था और न ही आज है। मैं गिल्टी नहीं हूं। लेकिन मैं प्रधानमंत्री मोदी और अमित शाह से कहूंगी कि वह इस मामले में मेरी मदद करें। मुझे इस कोर्ट-कचहरी के चक्कर से बचाएं। मेरा नाम अगर ऐसे ही बदनाम किया जाता रहेगा तो मुझे काम नहीं मिलेगा। मैंने अगर कोई गुनाह किया है तो मुझे सजा दी जाए। मेरी मुलाकात अब तक पंजाब पुलिस से नहीं हुई है।' राखी कहती हैं, 'मुझे तो मीडिया में आई खबरों से पता चला है कि मैं अरेस्ट हो गई हूं, मेरा कोई केस चल रहा है और मेरे खिलाफ वारंट निकला है। मुझे बिल्कुल भी नहीं पता कि पंजाब या 12 मुल्कों की पुलिस मुझे ढूढ़ रही है। मैं इन खबरों से खुद शॉक हूं। मेरे घर कोई भी कहीं की भी पुलिस नहीं आई। न मुझे कोई वारंट मिला, न कोई परचा मिला, न ही कोई समन मिला है और न ही मुझे यह पता है कि मेरे खिलाफ कोई केस है।' राखी आगे कहती हैं, 'मैंने पुलिस स्टेशन में भी फोन करके पूछा कि क्या मेरे खिलाफ कोई कागज या वारंट जारी हुआ है अगर ऐसा कुछ है तो मुझे बताइए। लेकिन पुलिस वालों ने कहा ऐसा कुछ भी नहीं है हमारी जानकारी में।' राखी ने भी वाल्मिकी समुदाय की धार्मिक भावनाओं के आहत होने पर माफी मांग ली है। अभिनेत्री ने कहा, 'मैंने केवल वाल्मिकी जी का उदाहरण दिया था, जो मैं बचपन से पढ़ती आ रही हूं.. मैं किसी की भावनाओं को आहत करना नहीं चाहती थी।
नई दिल्ली बॉलिवुड ऐक्ट्रेस विद्या बालन एक बार फिर दमदार अभिनय की छाप छोड़ने के लिए अपनी नई फिल्म 'बेगम जान' के साथ आ रही हैं। इस फिल्म में टाइटल रोल प्ले कर रहीं विद्या की यह फिल्म 1947 में भारत और पाकिस्तान के बंटवारे के दौरान हालातों पर बनी है। विद्या की मानें तो बेगम जान पितृसत्ता पर सवाल उठाती फिल्म है। बंटवारे के दौरान महिलाओं की इच्छा के संदर्भ में पूछ गए सवाल पर विद्या कहती हैं कि देश में कभी महिलाओं को सर्वोच्च नहीं माना गया। महिलाओं को हमेशा सेकेंड क्लास सिटिजंस माना गया है। महिलाएं किसी से कम नहीं हैं, इसी संदेश को देने के लिए बेगम जान का कैरेक्टर फिल्म ​में दिया गया है। गौरतलब है कि बेगम जान की कहानी भारत-पाकिस्तान के विभाजन के समय में बेस्ड है, जहां जमीन के टुकड़े को अपने पास रखने तक की कहानी को दर्शाने की कोशिश की गई है। विद्या इन दिनों इस फिल्म के प्रमोशन में जुटी हुई हैं। श्री​जीत मुखर्जी निर्देशित यह फिल्म 14 अप्रैल को रिलीस होने वाली है।
बॉलिवुड से हॉलिवुड तक अपना जलवा बिखेरने वाली ऐक्ट्रेस दीपिका पादुकोण ने बचपन की एक प्यारी तस्वीर शेयर की है। इस तस्वीर में वह अपनी बहन अनीशा पादुकोण के साथ गार्डन में बैठी नजर आ रही हैं। बचपन की इस तस्वीर में दीपिका और अनीशा एक जैसे हेयरस्टाइल में काफी क्यूट नजर आ रही हैं। बगीचे में बैठी दीपिका इस तस्वीर में नीले और सफेद रंग की धारियों वाली टी-शर्ट और जींस में दिखाई दे रही हैं। वहीं, उनकी बहन ने लाल टॉप और सफेद पैंट में नजर आ रही हैं। दीपिका के क्यूट डिंपल और आंखों की देखकर साफ है कि उनका चेहरा ज्यादा नहीं बदला है। कुछ समय पहले ऐसी अफवाहें थीं कि दीपिका जल्द ही अपनी बहन को बॉलिवुड में लॉन्च करने वाली हैं। लेकिन इसके बाद अनीशा ने एक इंटरव्यू में साफ बताया कि गोल्फ ही उनका एकमात्र प्यार है। उन्होंने कहा,'आप मुझे कभी फिल्मों में नहीं देखेंगे। मैं एक प्रफेशनल गोल्फर बनना चाहती हूं। मेरे लिए सिर्फ गोल्फ ही रहेगा।' बॉलिवुड की 'मस्तानी' दीपिका फिलहाल अपनी आने वाली फिल्म 'पद्मावती' की शूटिंग में व्यस्त हैं। इस फिल्म का निर्देशन संजय लीला भंसाली कर रहे हैं। दीपिका के साथ इस फिल्म में शाहिद कपूर और रणवीर सिंह नजर आएंगे।
पिछले दिनों 23 साल के बेंगलुरु के रहने वाले अर्जुन भारद्वाज ने अपने आत्महत्या का विडियो शूट करते हुए मुंबई के एक होटेल की बिल्डिंग की नौवीं मंजिल से छलांग लगा दी थी। इस घटना के महज एक दिन बाद बुधवार को कन्नड़ टीवी रिऐलिटी शो के विनर ने भी ठीक इसी तरीके से आत्महत्या की कोशिश की। हालांकि, वह आत्महत्या की इस कोशिश में बच गए हैं और उन्हें फोर्टीस हॉस्पिटल में भर्ती कराया गया है। बताया गया है कि उनकी स्थिति अब स्थिर है और वह डॉक्टरों की देख-रेख में हैं। प्रथम इस विडियो में दावा करते नज़र आ रहे हैं कि उनके फ्रेंड्स उन्हें टॉर्चर करते थे और उनके पास यह कदम उठाने के अलावा और कोई दूसरा चारा नहीं था। हालांकि, शुरुआती जांच में पुलिस को पता चला है कि प्रथम ने दोस्तों और अपने चाहने वालों से रिऐलिटी शो में हिस्सा लेने के लिए कुछ पैसे उधार लिए थे और कॉन्टेस्ट जीतने के बावजूद वह अब तक लौटा नहीं पाए हैं। उनके एक दोस्त लोकेश एनबी जो कि एक मूवी डायरेक्टर भी हैं, उन्होंने फेसबुक पर प्रथम के साथ हुई बातचीत के बारे में जानकारी दी, जिसमें उन्होंने उनके पैसे लौटाने से इनकार करने की बात कही है। पुलिस को शक है कि प्रथम मुंबई के आत्महत्या वाली घटना से भी प्रेरित हुआ हो, लेकिन उन्होंने यह भी कहा कि उन्हें पक्की तौर पर इस बात का पता नहीं कि प्रथम ने यह लोगों की सहानुभूति पाने के लिए किया। लोकेश ने पुलिस में प्रथम के खिलाफ याचिका दायर की है, जिसमें आरोप लगाया है कि उन्हें धमकी मिली थी। लोकेश की शिकायत पर पुलिस आने वाले दिनों में प्रथम से पूछताछ करेगी। प्रथम सुबह-सुबह अपने घर बसवेश्वर नगर में फेसबुक पर लाइव थे। इस विडियो में उन्होंने कहा, 'मैं थोड़ी बात करना चाहता था और यदि मैंने किसी को चोट पहुंचाई है तो प्लीज़ मुझे माफ करें। मैंने 50 लाख रुपए जीते, लेकिन मुझे अब तक ये पैसे नहीं मिले हैं।' इस लाइफ विडियो में प्रथम कहते दिख रहे हैं, 'मैं इन दिनों काफी ज्यादा मानसिक प्रताड़ना से गुजरा, क्योंकि लोगों ने मुझे काफी चोट पहुंचाया है। मुझे लगा कि मैंने वही कपड़े पहने हैं, जो मैं 'बिग बॉस' जीतने वाले दिन पहना था। ऐसा लगा कि मुझे कन्नड़ के लोगों को इस जीत के लिए धन्यवाद देना चाहिए, जिन्होंने इस जीत में मेरी मदद की है। मैं काफी ज्यादा प्रताड़ना से गुजर रहा हूं। मैंने जो भी किया उसे गलत तरीके से बताया गया। मैं इस टॉर्चर को अब और नहीं झेल सकता। कोई मुझे चैन से जीने नहीं देगा।' इसके बाद उन्होंने कई सारी गोलियां निगल लीं। उनके दोस्तों ने उन्हें फौरन फोर्टीस हॉस्पिटल में भर्ती कराया। पुलिस विभाग में मौजूद एक सूत्र के मुताबिक, उन्होंने प्रथम के दावों पर संदेह जताया है। उन्होंने कहा, 'प्रथम ने ऐसा पब्लिसिटी पाने के लिए किया। उन्हें उनलोगों के पैसे वापस करने थे, जिनसे उन्होंने 'बिग बॉस' शो में शामिल होने से पहले लिए उधार लिए थे। अब जब लोग अपने पैसे उनसे मांगने लगे तो पहले उन्होंने उनलोगों को धमकाया, लेकिन जब लोकेश ने उनके साथ हुई अपनी बातचीत को फेसबुक वॉल पर डाला तो अपने फैन्स की सहानुभूति बटोरने और पब्लिसिटी पाने के लिए वह फेसबुक पर लाइव हो गया और आत्महत्या की धमकी दी।' जब बेंगलुरु मिरर ने लोकेश से सम्पर्क करने की कोशिश की तो उन्होंने बताया, 'मंगलवार की रात लगभग 9:30 बजे प्रथम ने उन्हें कॉल किया और कुरुबरहली में मिलने को कहा। उसने मुझे वह विडियो और ऑडियो डिलीट करने को कहा, जिसमें वह मेरे साथ गाली-गलौज कर रहा था। हमने समस्या का हल निकाल लिया और फिर उसने मुझसे अपनी कार में आने को कहा ताकि वह मुझे मेरे घर छोड़ देगा। मैं पीछे की सीट पर बैठा और वह सामने बैठा था। उसने फौरन मेरा हाथ पकड़ लिया और मुझे चोट पहुंचाया। उस चोट से खून भी बहने लगा। मैं कार से उतरा और सबसे पहले हॉस्पिटल की ओर भागा और फिर उसकी रिपोर्ट लिखवाने पुलिस में गया। हम करीब साढ़े 3 साल से एक अच्छे दोस्त थे, लेकिन मुझे नहीं पता कि वह इस तरह की हरकत क्यों करने लगा। जैसे ही उसे पता चला कि मैंने पुलिस में रिपोर्ट दर्ज कराई है वह घर गया और फिर उसने फेसबुक लाइव पर आत्महत्या की कोशिश की।' डीसीपी ने कहा, 'हमने लोकेश की ओर से अनाधिकारिक तौर पर रिपोर्ट दर्ज की है, जिसमें उन्होंने प्रथम पर धमकी देने का आरोप लगाया है। हॉस्पिटल से बाहर आने के बाद प्रथम से इस बारे में पूछताछ की जाएगी।'
आज सुबह 11:30 बजे से 64वें राष्ट्रीय फिल्म पुरस्कारों की घोषणा शुरू हुई, जिसमें 2016 में रिलीज हुई फिल्मों से चुनिंदा विजेताओं के नामों का ऐलान किया गया है। राम माधवानी निर्देशित सोनम कपूर स्टारर 'नीरजा' को जहां बेस्ट हिन्दी फीचर फिल्म का अवॉर्ड मिला, वहीं अक्षय कुमार को 'रुस्तम' के लिए बेस्ट ऐक्टर अवॉर्ड से नवाजा गया। अजय देवगन की फिल्म 'शिवाय' को बेस्ट वीएफएक्स के लिए अवॉर्ड दिया गया। इसके अलावा 'नीरजा' में सोनम कपूर के शानदार परफॉर्मेंस पर भी जूरी ने चर्चा की। राजधानी दिल्ली के राष्ट्रीय मीडिया सेंटर आयोजित इस कार्यक्रम में जाने-माने हास्य फिल्मकार प्रियदर्शन इस साल फीचर फिल्म की श्रेणी में जूरी के अध्यक्ष के तौर पर शामिल थे, जबकि सिनेमटॉग्रफर और राइटर राजू मिश्रा नॉन-फीचर कैटिगरी के अध्यक्ष थे। गौरतलब है कि अवॉर्ड डिस्ट्रिब्यूशन सेरिमनी का आयोजन 3 मई 2017 को किया जाना है। नीचे है अवॉर्ड और विनर की लिस्ट। फीचर फिल्म अवॉर्ड की लिस्ट बतौर निर्देशक बेस्ट डेब्यू फिल्म : दीप चौधरी (अलीफा) बेस्ट पॉप्युलर फिल्म जो काफी एंटरटेनिंग हो- सतमानम भवती बेस्ट स्टंट कोरियॉग्राफर- पीटर हीन (पुलीमुरुगन) बेस्ट चिल्ड्रंस फिल्म- धनक (हिन्दी) सोशल मुद्दे पर बनी बेस्ट फिल्म- पिंक बेस्ट डायरेक्शन- राजेश (वेंटिलेटर) बेस्ट डायरेक्शन- राजेश (वेंटिलेटर) बेस्ट ऐक्टर- अक्षय कुमार (रुस्तम) बेस्ट ऐक्ट्रेस- सुरभि लक्ष्मी (मिन्नामीनुनगु) बेस्ट सपॉर्टिंग ऐक्ट्रेस- जायरा वसीम (दंगल) बेस्ट चाइल्ड आर्टिस्ट- आधिश प्रवीण (कुंजू देवम), साज (नूर इस्लाम), मनोहरा (रेलवे चिल्ड्रन) बेस्ट मेल प्लेबैक सिंगर- सुंदर अय्यर (जोकर) बेस्ट फीमेल प्लेबैक सिंगर- थुमे जाके बेस्ट स्क्रीनप्ले (ओरिजिनल)- श्याम पुष्करन (महेशिन्ते प्रतिकारम) बेस्ट स्क्रीनप्ले (अडैप्टेड)- संजय कृष्णाजी पटेल (दशक्रिया) बेस्ट एडिटिंग- रामेश्वर वेंटिलेटर साउंड डिजाइनर- जयदेवन (काडू पूकुन्ना नेरम) बेस्ट प्रॉडक्शन डिजाइन- 24 बेस्ट कॉस्ट्यूम डिजाइनर- सचिन (मराठी फिल्म) बेस्ट एन्वायर्नमेंटल फिल्म जिसमें ऐग्रिकल्चर भी शामिल है- द टाइगर हू क्रॉस्ड द लाइन बेस्ट मेक-अप आर्टिस्ट- एमके रामकृष्ण बेस्ट म्यूजिक डायरेक्शन- बाबू पद्मनाभ (कन्नड़ अलमा) स्पेशल मेंशन- कद्वी हावा मुक्ति भाव (हिंदी) मजीरठी केकी (असमिया) नीरजा- सोनम कपूर स्पेशल जूरी अवॉर्ड पुलिमुरुगन के लिए मोहनलाल को, जनता गड़गे और मुंथिरिवल्लिकल थलिरक्कुम्बोल को  क्षेत्रिय भाषा की बेस्ट फीचर फिल्में - मादीपुर (तुलु) - जोकर (तमिल) - रॉन्गसाइड राजू (गुजराती) - पेल्ली चुपुलु (तेलगू) - दशक्रिया (मराठी) - बिसर्जन (बंगाली) - महेशिंते प्रतिकरम (मलयालम) - के सरा सरा (कोंकणी) - रिजर्वेशन (कन्नड़) - नीरजा (हिंदी) बेस्ट नॉन फीचर फिल्म- फायरफ्लाइज़ इन द अबिस बेस्ट एजुकेशनल फिल्म- द वॉटरफॉल बेस्ट शॉर्ट फिक्शन- आबा
बॉलिवुड के जानेमाने निर्देशक, लेखक, ऐक्टर, निर्माता और टीचर शोमैन सुभाष घई इन दिनों अपनी बेहतरीन फिल्मों सहित बॉलिवुड के दूसरे निर्देशकों की सफल और सराही गई फिल्मों को फिर से रिलीज कर रहे हैं। नवभारतटाइम्स डॉट कॉम से खास बातचीत में सुभाष घई ने अपनी फिल्मों की री-रिलिज पर विस्तार में बात क सुभाष कहते हैं, 'मुझे तमाम दर्शकों ने कहा कि आप अपनी फिल्मों को दोबारा रिलीज करें। लोग कहते हैं कि इन दिनों आपके द्वारा बनाई गई अस्सी और नब्बे के दशक की मोशन पिक्चर वाली फिल्में नहीं बनती हैं। अब जब हमने खुद अपने सिनेमाहॉल बना लिए हैं तो मैंने सोचा क्यों न लोगों की इस मांग को पूरा किया जाए... और उन्हें पुरानी मोशन पिक्चर में बनी फिल्मों को दिखाया जाए। इसलिए हम अब हर रविवार को मुक्ता सिनेमा के थिअटर में एक बड़ी फिल्म की स्क्रीनिंग रखेंगे जिसे हम दो से टीन हफ्ते तक चलाएंगे। हम इसकी शुरुआत फिल्म 'ताल' से कर रहे हैं।' सुभाष आगे बताते हैं, 'हम लोगों को यह एहसास दिलाना चाहते हैं कि भले आपने फिल्म 'ताल' या 'कर्ज' सौ बार अपने टीवी पर देखी होगी लेकिन जब आज भी आप उसे बड़े हाल में बेहतरीन साउंड के साथ देखेंगे तो इसका असली मजा सिनेमाहॉल में ही आएगा। जो लोग सिनेमा में रूचि रखते हैं या सीखना चाहते हैं वह इन फिल्मों को बड़े हॉल में देखेंगे तो बहुत कुछ सीखेंगे।' फिल्मों के इस जश्न के बारे में बताते हुए सुभाष आगे कहते हैं, 'हम इसकी शुरुआत 9 अप्रैल से कर रहे हैं। अभी हम मुंबई के सिनेमाहॉल से फिल्मों के इस जश्न की शुरुआत करेंगे और बाद में देश के छोटे-बड़े दूसरे शहरों की बड़ी स्क्रीन में भी जाएंगे। 'ताल' के बाद हम 'कर्ज' को री-रिलिज करेंगे, इसके बाद 'सौदागर', 'परदेस', और 'खलनायक' रिलीज होगी। जब मुक्ता आर्ट्स की फिल्में पूरी हो जाएंगी तब हम दूसरे निर्देशकों की फिल्मों को भी इसी तरह रिलीज करेंगे।' सुभाष घई को शो-मैन कहा गया लेकिन वह खुद कहते हैं 'देखिए मैं तो हमेशा एक स्टोरी टेलर रहा हूं, शो-मैन तो मुझे मीडिया वालों ने बना दिया। मैं कभी भी शो-मैन नहीं था और न आज हूं। एक बात जरूर है मुझे हमेशा से ही बड़ी फिल्म बनाने का शौक रहा है। मेरा मानना है एक कहानी को बड़े तरीके से, बड़े म्यूजिक और साउंड के साथ, ग्रेट फोटोग्राफी और बेहतरीन परफॉर्मेंस के साथ बनाना चाहिए। मैं फिल्में तभी बनाता हूं जब मुझे कोई नई और खूबसूरत कहानी मिलती है जो मुझे इक्साइटड करती है।' सुभाष आगे कहते हैं, 'मैं फिल्म की शूटिंग तभी शुरू करता हूं जब मुझे काम करने वाले कलाकार मेरे हिसाब से मिलते हैं। इन दिनों हमारे मुक्ता आर्टस फिल्म प्रॉडक्शन में कई कहानियां लिखी जा रही हैं। अगले साल हम कई फिल्मों की घोषणा भी करेंगे। और अब मैं तभी किसी फिल्म का निर्देशन करूंगा जब मुझे मेरे हिसाब से सब कुछ मिलेगा।' सलमान खान, अनिल कपूर और कटरीना कैफ के साथ 'युवराज' जैसी मल्टीस्टारर और बड़े बजट की फिल्म बॉक्स ऑफिस पर असफल हो गई। इस पर सुभाष कहते हैं, 'जब विषय बदल कर काम किया जाता है तो जिंदगी में उतार-चढ़ाव और सफलता-असफलता तो मिलती ही रहती है। सारी फिल्में हिट बना दूंगा तो जिंदगी बोरिंग हो जाएगी। मैंने अब तक 20 फिल्में बनाई हैं जिनमें 14 फिल्में सफल है, इतनी सफलता बहुत है। इस सफलता को मैं 80 प्रतिशत से पास होना मानता हूं।'
आज सुबह 11:30 बजे से 64वें राष्ट्रीय फिल्म पुरस्कारों की घोषणा शुरू हुई, जिसमें 2016 में रिलीज हुई फिल्मों से चुनिंदा विजेताओं के नामों का ऐलान किया जा रहा है। राजधानी दिल्ली के राष्ट्रीय मीडिया सेंटर आयोजित इस कार्यक्रम में जाने-माने हास्य फिल्मकार प्रियदर्शन इस साल फीचर फिल्म की श्रेणी में जूरी के अध्यक्ष के तौर पर शामिल हैं, जबकि सिनेमटॉग्रफर और राइटर राजू मिश्रा नॉन-फीचर कैटिगरी के अध्यक्ष हैं। गौरतलब है कि अवॉर्ड डिस्ट्रिब्यूशन सेरिमनी का आयोजन 3 मई 2017 को किया जाना है। नीचे है अवॉर्ड और विनर की लिस्ट। फीचर फिल्म अवॉर्ड की लिस्ट बतौर निर्देशक बेस्ट डेब्यू फिल्म : दीप चौधरी (अलीफा) बेस्ट पॉप्युलर फिल्म जो काफी एंटरटेनिंग हो- सतमानम भवती बेस्ट स्टंट कोरियॉग्राफर- पीटर हीन (पुलीमुरुगन) बेस्ट चिल्ड्रंस फिल्म- धनक (हिन्दी) सोशल मुद्दे पर बनी बेस्ट फिल्म- पिंक बेस्ट डायरेक्शन- राजेश (वेंटिलेटर) बेस्ट डायरेक्शन- राजेश (वेंटिलेटर) बेस्ट ऐक्टर- अक्षय कुमार (रुस्तम) बेस्ट ऐक्ट्रेस- सुरभि लक्ष्मी (मिन्नामीनुनगु) बेस्ट सपॉर्टिंग ऐक्ट्रेस- जायरा वसीम (दंगल) बेस्ट चाइल्ड आर्टिस्ट- आधिश प्रवीण (कुंजू देवम), साज (नूर इस्लाम), मनोहरा (रेलवे चिल्ड्रन) बेस्ट मेल प्लेबैक सिंगर- सुंदर अय्यर (जोकर) बेस्ट फीमेल प्लेबैक सिंगर- थुमे जाके बेस्ट स्क्रीनप्ले (ओरिजिनल)- श्याम पुष्करन (महेशिन्ते प्रतिकारम) बेस्ट स्क्रीनप्ले (अडैप्टेड)- संजय कृष्णाजी पटेल (दशक्रिया) बेस्ट एडिटिंग- रामेश्वर वेंटिलेटर साउंड डिजाइनर- जयदेवन (काडू पूकुन्ना नेरम) बेस्ट प्रॉडक्शन डिजाइन- 24 बेस्ट कॉस्ट्यूम डिजाइनर- सचिन (मराठी फिल्म) बेस्ट एन्वायर्नमेंटल फिल्म जिसमें ऐग्रिकल्चर भी शामिल है- द टाइगर हू क्रॉस्ड द लाइन बेस्ट मेक-अप आर्टिस्ट- एमके रामकृष्ण बेस्ट म्यूजिक डायरेक्शन- बाबू पद्मनाभ (कन्नड़ अलमा) स्पेशल मेंशन- कद्वी हावा मुक्ति भाव (हिंदी) मजीरठी केकी (असमिया) नीरजा- सोनम कपूर स्पेशल जूरी अवॉर्ड पुलिमुरुगन के लिए मोहनलाल को, जनता गड़गे और मुंथिरिवल्लिकल थलिरक्कुम्बोल को क्षेत्रिय भाषा की बेस्ट फीचर फिल्में - मादीपुर (तुलु) - जोकर (तमिल) - रॉन्गसाइड राजू (गुजराती) - पेल्ली चुपुलु (तेलगू) - दशक्रिया (मराठी) - बिसर्जन (बंगाली) - महेशिंते प्रतिकरम (मलयालम) - के सरा सरा (कोंकणी) - रिजर्वेशन (कन्नड़) - नीरजा (हिंदी) बेस्ट नॉन फीचर फिल्म- फायरफ्लाइज़ इन द अबिस बेस्ट एजुकेशनल फिल्म- द वॉटरफॉल बेस्ट शॉर्ट फिक्शन- आबा
आए दिन अपने बिंदास ट्वीट्स से सोशल मीडिया पर बवाल मचाने वाले राम गोपाल वर्मा ने फिलहाल यूपी के 'ऐंटी-रोमियो स्क्वॉड' पर निशाना साधा है। 'ऐंटी-रोमियो स्क्वॉड' को लेकर वर्मा ने लगातार कई ट्वीट किए, जिसकी वजह से वह आज फिर चर्चा में हैं। राम गोपाल वर्मा ने लिखा, 'मैं ऐंटी रोमियो स्क्वॉड के बारे में सुनकर चकरा गया हूं... एक प्यार करने वाले सच्चे रोमियो की तुलना एक छेड़खानी करने वाले गुंडे से कैसे की जा सकती है? अपने अगले ट्वीट में वर्मा ने कहा है, 'यदि भारत में वह इसे ऐंटी रोमियो स्क्वॉड्स कहते हैं तो क्या योगी आदित्यनाथ को यह अच्छा लगेगा कि इटैलियन अपने देश में इसी ग्रुप को ऐंटी कृष्णा स्क्वॉड्स कहें? उन्होंने कहा, 'सबको एक तराजू में तौलते हुए एक ही नाम रोमियो दे देने का उद्देश्य दुर्भावना के मकसद से उस नाम के मालिक की छवि को खराब करना है। राम गोपाल वर्मा ने आगे कहा, 'मुझे यकीन है कि यह विचार बोल-चाल में इस्तेमाल किए जाने वाले शब्द 'रोड साइड रोमियो' से आया होगा, लेकिन एक सरकारी फरमान में इस तरह के शब्द का इस्तेमाल गैर-जिम्मेदाराना लगता है। उन्होंने इस स्क्वॉड के लिए नया नाम भी सुझाया है। वर्मा ने ट्वीट करते हुए लिखा कि यदि इसका नाम 'ऐंटी रोमियो स्क्वॉड' की जगह 'ऐंटी ईव टीज़र्स स्क्वॉड' रखा जाता तो यह ज्यादा सही और उपयुक्त होता।  कुछ लोगों ने राम गोपाल वर्मा के उस ट्वीट पर आपत्ति जताई, जिसमें उन्होंने योगी आदित्यनाथ से पूछा था कि क्या उन्हें अच्छा लगेगा कि इटैलियन अपने देश में इस ग्रुप को 'ऐंटी कृष्णा स्क्वॉड्स कहेंगे?' इसके बाद वर्मा ने एक और ट्वीट किया और लिखा, 'मैं अपना पहले किया ट्वीट वापस लेता हूं, क्योंकि यहां तुलना गलत हो गई। क्या आदित्यनाथ को अच्छा लगेगा यदि इटैलियन इसे अपने देश में 'ऐंटी देवदास स्क्वॉड्स' कहेंगे? गौतरलब है कि यूपी में योगी आदित्यनाथ की सरकार के शपथ ग्रहण के बाद से बीजेपी सरकार ने कई बड़े फैसले लिए, जिनमें से एक 'ऐंटी-रोमियो स्क्वॉड' भी है, जो इन दिनों सबसे ज्यादा चर्चा में है। बता दें कि यूपी में सीएम योगी आदित्यनाथ के कमान संभालते ही महिलाओं की सुरक्षा के उद्देश्य से ऐंटी रोमियो स्क्वॉड की व्यवस्था की गई है।
महुआ दास, मुंबई सीमा पर तनाव की वजह से कुछ वक्त के लिए बॉलिवुड फिल्मों पर लगाई गई रोक पाकिस्तान ने फिलहाल हटा ली है। हालांकि, भारतीय बॉक्स ऑफिस के सभी रेकॉर्ड ध्वस्त करके बॉलिवुड की सबसे ज्यादा कमाई करने वाली फिल्म 'दंगल' पड़ोसी मुल्कों के थिअटरों में रिलीज नहीं हो सकी। हालांकि, इसकी वजह अब सामने आई है। 'दंगल' में लीड रोल निभाने के साथ-साथ फिल्म के प्रड्यूसर आमिर खान ने इस फिल्म को पाकिस्तान में रिलीज करने से इनकार कर दिया। दरअसल, पाकिस्तानी सेंसर बोर्ड ने बीते हफ्ते शर्त रखी कि फिल्म में भारतीय राष्ट्रगान और तिरंगे से जुड़े दो सीन्स हटा दिए जाएं। आमिर खान के प्रवक्ता ने द टाइम्स ऑफ इंडिया को बताया, 'पाकिस्तान में बहुत सारे डिस्ट्रीब्यूटर्स ने इस फिल्म को रिलीज करने में दिलचस्पी दिखाई थी, लेकिन उनके सेंसर बोर्ड ने फिल्म में दो जगह कट की मांग रखी, इसलिए आमिर ने रिलीज करने का फैसला टाल दिया।' प्रवक्ता के मुताबिक, ये दृश्य फिल्म की जान थे। प्रवक्ता ने बताया, 'आमिर को लगा कि पाक सेंसर बोर्ड की यह डिमांड गैरवाजिब है। या तो हम फिल्म को वैसे के वैसे रिलीज करते या नहीं करते।' वहीं, पाक सेंसर बोर्ड के प्रमुख एम हसन ने ऐलान किया, 'यह बोर्ड की एकमत राय नहीं थी।' उन्होंने यह भी कहा कि लोकल डिस्ट्रीब्यूटर्स पर निर्भर करता है कि वे फिल्म रिलीज करते हैं कि नहीं।' बता दें कि दंगल फिल्म भारतीय रेसलर गीता और बबीता फोगाट और उनके पिता महावीर फोगाट की जिंदगी पर आधारित है। फिल्म ने 385 करोड़ रुपये की कमाई की है। जिन दो दृश्यों पर पाक सेंसर बोर्ड ने आपत्ति दर्ज कराई है, वे फिल्म के आखिर में हैं। क्लाइमेक्स पर भारत की जीत के पलों में बजने वाले राष्ट्रगान पर पाकिस्तानी सेंसर बोर्ड ने आपत्ति दर्ज कराई है। वहीं, खान के प्रवक्ता ने कहा, 'खेल पर आधारित हर फिल्म विजेता और उसके देश का सम्मान करती है। यह स्वभाविक है और अच्छी नीयत से है।' प्रवक्ता ने बताया, 'अगर यह पाकिस्तान में रिलीज होती तो शायद यह 10 से 12 करोड़ रुपये की कमाई करती। अब ऐसा नहीं होगा और पाइरेसी भी होगी, लेकिन यह ऐसा कदम था, जो हमें उठाना ही था।
बॉलिवुड अभिनेत्री रवीना टंडन इन दिनों अपनी रिलीज के लिए तैयार फिल्म 'मातृ' के प्रमोशन में जुटी हैं। फिल्म के प्रमोशन के सिलसिले में नवभारतटाइम्स डॉट कॉम से हुई खास बातचीत में रवीना ने अपनी फिल्म के अलावा कई और विषयों पर भी बात की। किसी भी राजनीतिक या दूसरे विवादित मुद्दे पर बेबाकी से अपनी राय रखने वाली रवीना से जब यह पूछा गया कि क्या वह कभी राजनीति में जाएंगी? इस सवाल के जवाब में रवीना ने कहा, 'राजनीति में जाने को लेकर मेरे मन में बड़ी दुविधा है। पॉलिटिक्स शायद मेरे जैसे स्पष्टवादी लोगों के लिए नहीं है।' रवीना बताती हैं, 'मैंने अपने शुरुआती दिनों में जब बच्चों के लिए काम करना शुरू किया था तब मेरे काम से प्रभावित और बच्चों के प्रति मेरी भावुकता देखकर सरकार ने मुझे चिल्ड्रन फिल्म सोसायटी का चेयर पर्सन बना दिया था। लेकिन बाद में मेरे साथ वहां पॉलिटिक्स किया गया और ब्रॉडकास्ट मिनिस्ट्री ने मेरे खिलाफ एक अखबार में गलत जानकारी देते हुए कहा कि मैं अच्छा काम नहीं कर रही हूं। मुझे यह बात बहुत बुरी लगी। मेरे पति ने इस घटना के बाद मुझे बाल चित्र समिति से त्यागपत्र देने की सलाह दी। बस, मेरा राजनीति से यही पहला आमना-सामना रहा है। राजनीति में एक सरकार आपका चयन करती है तो दूसरी सरकार आपके विरुद्ध बोलती है।' रवीना आगे कहती हैं, 'राजनीति एक बहुत ही गंदा खेल है और मैं बहुत स्पष्टवादी हूं,सब कुछ साफ-साफ कहने की आदत है मुझे। इसलिए मेरा राजनीति में आना और वहां टिकना मुश्किल होगा। मैं जब चिल्ड्रन फिल्म सोसायटी की अध्यक्ष थी तब मैंने बच्चों की फिल्म को कान फिल्म महोत्सव तक भेजा था। मुझे याद है मैंने बच्चों को खासकर सरकारी स्कूल के बच्चों को बस में बैठाकर फिल्म दिखाने के लिए ले जाती थी। उन दिनों मैं खुद प्रेग्नेंट भी थी। मेरे पति मुझे अपनी गाड़ी में लाना-जाना करते थे। सेंसर बोर्ड ऑफ सर्टिफिकेशन उन दिनों ज्यादा कुछ नहीं किया करते थे। मुझे उन्होंने हफ्ते में दो या तीन दिन ही ऑफिस आने को कह रखा था। और यह भी कहा था यदि कुछ विशेष होगा तो हम आप से चर्चा करने आप के घर आ जाया करेंगे। ऐसा हम लोग जया बच्चन जी के समय भी किया करते थे।' रवीना आज के फिल्मकारों को संबोधित करते हुए कहती हैं, 'आज के फिल्म बनानेवालों को मेरी यह सलाह है। फिल्म में सच्चाई दिखाएं। सिल्वर स्क्रीन पर कब तक वही घिसी-पिटी और पुरानी कहानियां परोसते रहेंगे? लोगों को कब तक गुमराह करते रहेंगे? अब समय आ गया है कि अपने लिविंग रूम से निकल कर समाज के लिए कुछ करना चाहिए। बैठ कर केवल कुछ दिनों तक बातें करना तो सब ही कर लेते है। मैं पिछले दिनों निर्भया की मां से भी मिली थी उसके आंसू आज भी ताजा है। यह कैसी न्याय प्रणाली है। जहां आप एक मर्डरर को जीने के लिए सिलाई मशीन और कुछ पैसे भी देते हो। अब क्या वह (निर्भया का कातिल) लेडीज टेलर बनेगा?' देश के कानून में बदलाव की मांग करते हुए रवीना कहती हैं, 'हमारे देश के कानून को मजबूत करने की जरूरत है। जब तक हमारे देश का कानून विदेशो की तरह फर्स्ट डिग्री, सेकंड डिग्री, फोर्थ डिग्री वाला नहीं बनेगा लोगों को सीख नहीं मिलेगी? नया नियम तो ऐसा बनना चाहिए जैसे जितना घिनौना अपराध, उतनी ही कड़ी सजा मिलनी चाहिए अपराधी को।' 'मातृ' में रवीना एक ऐसी मां के किरदार में हैं जो अपनी बेटी के सामूहिक बलात्कार और हत्या के बाद इंसाफ की लड़ाई लड़ती हैं। उनकी इस लड़ाई में पुलिस तो क्या उनके पति तक उनका साथ छोड़ देते हैं। केस वापस लेने की धमकी के बाद रवीना का कानून पर से भरोस उठ जाता है जिसके बाद वह अपने तरीके से ही गुनहगारों को सबक सिखाती हैं। रवीना टंडन की फिल्म 'मातृ -द मदर' का निर्देशन अशतर सैयद ने किया है। फिल्म 21 अप्रैल को रिलीज के लिए तैयार है। रवीना टंडन इससे पहले साल 2015 में रिलीज हुई फिल्म 'बॉम्बे वेलवेट' में दिखाई दी थीं, लेकिन यह फिल्म दर्शकों के बीच कोई धमाल नहीं मचा पाई थी।'
सिंगिंग रिऐलिटी शो इंडियन आइडल का खिताब एल.वी. रेवंत ने जीता। विजेता की इस दौड़ में रेवंत ने खुदाबख्श और रोहित को पीछे छोड़ते हुए बाजी मार ली। विनर बनने के बाद रेवंत ने हमसे एक इंटरव्यू में कहा कि वह खुद को दुनिया का सबसे लकी इंसान मानते हैं। बचपन में पापा को खो चुके रेवंत के लिए खिताब जीतना किसी सपने से कम नहीं है। वह विनर के तौर पर जीती प्राइज मनी का कुछ हिस्सा गरीबों में बांटना चाहते हैं। साथ ही रेवंत की ख्वाहिश बॉलिवुड स्टार अक्षय कुमार को आवाज देने की है। रेवंत अपने जीतने का श्रेय अपनी फैमिली को देते हैं। लोगों ने मेरी हिंदी का मजाक बनाया एक आर्टिस्ट के तौर पर जिंदगी में अप्स ऐंड डाउन तो चलते रहते हैं। जब मैंने 'बाहुबली' के लिए गाना गाया था तो वह मेरी जिंदगी का सबसे खुशनुमा पल था, लेकिन जब 'इंडियन आइडल' जैसे सिंगिंग रिऐलिटी शो में हिस्सा लिया तो कई बार मुझे अपनी हिंदी की वजह से लोगों से बातें सुननी पड़ी। लोग कहते थे कि यह कैसे गा पाएगा क्योंकि इसे हिंदी तो आती नहीं। लोग मेरी हिंदी का मजाक भी बनाया करते थे। मैंने लोगों के मजाक को चैलेंज की तरह लिया है। शो के पहले राउंड में ही मैं डेंजर जोन में आ गया था, लेकिन बाद में इतनी मेहनत की कि मुझे कभी डेंजर जोन देखना ही नहीं पड़ा। अभी सबसे पहले मैं अपनी हिंदी सुधारने वाला हूं। परिवार को जाता है यह टाइटल भले ही लोग मुझे इंडियन आइडल माने, लेकिन मैं यह टाइटल अपनी मां को देना चाहता हूं। बचपन में ही मैंने अपने पापा को खो दिया था। मां ने ही मेरी परवरिश की। उन्होंने मुझे इस लायक बनाया कि मैं दुनिया के सामने खुद के टैलंट को साबित कर सकूं। मैं खुद को लकी मानता हूं कि ऑडियंस ने मुझे इतना प्यार दिया। इस शो से जीते कुछ पैसे मैं अनाथ बच्चों के बीच बांटना चाहूंगा। अब तो स्ट्रगल शुरू हुआ है भले ही 'इंडियन आइडल 9' का खिताब मुझे मिल गया हो लेकिन मैं मानता हूं कि मेरा स्ट्रगल अब शुरू हुआ है। अब मेरे सामने सबसे बड़ा चैलेंज खुद को साबित करना है। चाहे वह बॉलिवुड हो या टॉलिवुड मुझे अपने इस खिताब को साबित करना है। हम सभी जानते हैं म्यूजिक इंडस्ट्री में खुद सरवाइव करना कितना मुश्किल है। मैं इस स्ट्रगल के लिए पूरी तरह से तैयार हूं। आगे भी कुछ अच्छा ही करना चाहूंगा और कड़ी मेहनत के लिए तैयार हूं। अक्षय के लिए गाने की ख्वाहिश वैसे तो मैं सभी स्टार्स को अपनी आवाज देना चाहता हूं। मैं सलमान, शाहरुख आमिर के लिए गाना चाहता हूं लेकिन अक्षय कुमार का बहुत बड़ा फैन हूं उनसे मिलने की बहुत इच्छा है। अगर उनके लिए गाने का मौका मिले तो मेरे लिए इससे ज्यादा खुशी की बात नहीं हो सकती है।
बॉलिवुड अभिनेता अक्षय कुमार इन दिनों अपनी आने वाली फिल्म टॉइलट एक प्रेम कथा की शूटिंग और प्रमोशन में बिजी हैं। इन सबके बावजूद अक्षय ने अपने व्यस्त शेड्यूल से समय निकालकर समाजसेवा करने का एक भी मौका नहीं छोड़ते। आपको शायद यकीन ना हो लेकिन यह सच है कि अक्षय कुमार खुद टॉइलट बनाने के लिए खुदाई कर रहे हैं। अक्षय ने सोशल मीडिया पर अकाउंट पर तस्वीर शेयर करते हुए लिखा कि मध्य प्रदेश के खरगौन जिले में वह मंत्री नरेंद्र सिंह तोमर के साथ मिलकर पहली बार टॉइलट के निर्माण के लिए खुदाई कर रहे हैं। Digging my 1st #TwoPitToilet in Khargone District of MP with Minister Narendra Singh Tomar #MakeTheChange #WasteToWealth pic.twitter.com/GFV1bMgOaz — Akshay Kumar (@akshaykumar) April 1, 2017 यह पहली बार नहीं है जब अक्षय कुमार ने देश को स्वच्छ बनाने और स्वच्छता अभियान के लिए अपना सहयोग दिया हो। इससे पहले अक्षय एक विडियो भी शेयर कर चुके हैं जिसमें वह स्वच्छता और सफाई की बात करते देखे गए। बाद में अक्षय ने सोच और शौच नाम से एक विडियो भी जारी किया था।
अक्सर विवाद और चर्चा में रहने वाली अभिनेत्री राखी सावंत ने गुरुवार को दावा किया कि उन्हें अपने खिलाफ किसी मुकदमे की जानकारी ही नहीं थी। राखी पर पिछले दिनों महर्षि वाल्मिकी को लेकर की गई कथित आपत्तिजनक टिप्पणी के चलते यह मुकदमा किया गया है। राखी ने मीडिया से कहा, 'मुझे मीडिया से पता चला कि मैं गिरफ्तार की गई हूं। मेरे खिलाफ एक मुकादमा दर्ज किया गया था और मेरा गिरफ्तारी वारंट निकला था। मैं नहीं जानती कि पंजाब पुलिस मेरी तलाश कर रही है।' अभिनेत्री ने कहा, 'मैं आश्चर्यचकित हूं। मैं कुछ नहीं जानती। पुलिस मेरे घर पर नहीं आई। मुझे किसी तरह का वारंट नहीं मिला। मैं तो यह भी नहीं जानती की मेरे खिलाफ कोई मुकदमा दर्ज हुआ है।' उन्होंने कहा, 'यदि मैं दोषी हूं, तो मैं जेल जाने के लिए तैयार हूं।' शिकायतकर्ता ने राखी पर वाल्मिकी समुदाय की धार्मिक भावनाओं को आहत करने का आरोप लगाया है। दो दिन पहले पंजाब पुलिस की एक टीम राखी को गिरफ्तार करने मुंबई उनके घर पहुंची थी, लेकिन पुलिस दिए गए पते पर राखी को खोजने में नाकाम रही और वापस लौट आई। पुलिस अब 10 अप्रैल को इस मामले पर अपनी रिपोर्ट न्यायालय को सौंपेगी। राखी ने मामले में अपना बचाव करने का फैसला किया है। राखी ने कहा कि जब उन्होंने इस मामले के बारे में सुना तब वह बंगूर नगर और ओशीवारा पुलिस स्टेशन गईं और वारंट के बारे में पूछा। हालांकि पुलिस ने उनके खिलाफ किसी तरह का वारंट जारी होने से इनकार कर दिया। राखी ने भी वाल्मिकी समुदाय की धार्मिक भावनाओं के आहत होने पर माफी मांग ली है। अभिनेत्री ने कहा, 'मैंने केवल वाल्मिकी जी का उदाहरण दिया था, जो मैं बचपन से पढ़ती आ रही हूं.. मैं किसी की भावनाओं को आहत करना नहीं चाहती थी।' राखी ने दावा किया कि जब से उन्होंने मीका सिंह और वाल्मिकी में तुलना की है तब से मुझे धमकियां मिल रही हैं।
90 के दशक में आई फिल्म 'दिल', 'सड़क', 'जो जीता वही सिकंदर' और 'आशिकी' जैसी फिल्मों से मशहूर हुए अभिनेता दीपक तिजोरी की जिंदगी में इन दिनों विवादों में है। हाल ही में खबर आई थी कि उनकी पत्नी शिवानी जोशी ने उन्हें घर से बाहर निकाल दिया था। इसके बाद शिवानी ने दीपक से तलाक और गुजारा भत्ते के लिए कोर्ट में आवेदन किया था। कोर्ट में जाने के बाद दीपक को पता चला है कि शिवानी कानूनी रूप से उनकी पत्नी नहीं हैं। जबकि दोनों लम्बे समय से साथ रह रहे हैं, दोनों ने बाकायदा शादी भी की थी, उनकी 20 साल की एक बेटी भी है, लेकिन दीपक और शिवानी की शादी कानूनी रूप से मान्य नहीं है। दीपक ने हाल ही में बताया कि उनकी फैशन डिजायनर पत्नी के साथ उनकी शादी अमान्य है। कानूनन शादी मान्य न होने की वजह है शिवानी का अपने पहले पति से बिना तलाक लिए दीपक से शादी करना। इन दिनों शिवानी और दीपक काफी बुरे वक्त से गुजर रहे हैं। शिवानी ने कुछ दिन पहले दीपक को घर से इसलिए निकाल दिया था क्योंकि शिवानी को शक है कि दीपक का किसी और महिला के साथ नाजायज संबंध है। दीपक की पत्नी ने उनसे तलाक और तुरंत गुजरा भत्ते की मांग की है, पत्नी की इसी बात पर दीपक गुस्सा हो गए और उन्होंने इस मामले पर कानूनी सलाह लेने का निर्णय लिया। बाद में उन्होंने दावा किया कि उनकी शादी अमान्य है और उन्होंने शिवानी पर उल्टा केस कर दिया। दीपक और शिवानी के इस मामले में बांद्रा के फैमिली कोर्ट में सुनवाई हुई। फैशन डिजायनर शिवानी ने एक बातचीत में कहा, 'दीपक तिजोरी 22 साल से मेरे पति रहे हैं और हमारी छोटी बेटी के पिता भी हैं। झगड़े कई बार हुए लेकिन इस बार दीपक ने सारी लिमिट पार कर दी हैं। उन्होंने सभ्यता, नैतिकता, संवेदनशीलता, भावुकता और सबसे ऊपर कानून की सभी सीमाएं पार कर दी हैं।' वह आगे कहती हैं, 'मैंने कुछ भी ना बोलने का निर्णय लिया क्योंकि यह हमारे बीच का मामला है और कोर्ट में केस चल रहा है। जिम्मेदार पत्नी होने के नाते मेरे पास छुपाने या डरने के लिए कुछ नहीं है। फैक्ट्स के आधार पर कोर्ट को निर्णय लेने दीजिए। मैं पॉजिटिव सोच के साथ कह सकती हूं कि सच्चाई की जीत होगी।' दीपक अपनी पत्नी शिवानी और छोटी बेटी के साथ मुंबई के गोरेगांव में एक 4 बेडरूम फ्लैट में रहते थे। काफी समय से दोनों के बीच आपसी झगड़ा चल रहा है। शिवानी ने तलाक और पति से गुजारा भत्ता की मांग करते हुए कोर्ट में केस फाइल किया था।
सोनी एंटरटेनमेंट के रिऐलिटी शो 'इंडियन आइडल 9' के विजेता रहे एल.वी. रेवंत। इस कॉम्पिटिशन में पंजाब के खुदा बक्श को दूसरा और हैदराबाद के पी.वी.एन.एस. रोहित को तीसरा स्थान मिला। एल.वी. रेवंत को ट्रोफी के साथ-साथ 25 लाख रुपए का पुरस्कार भी मिला। मास्टर ब्लास्टर सचिन तेंडुलकर के हाथों उन्हें यह ट्रोफी दी गई। इस फिनाले राउंड में जज अनु मलिक, फराह खान और सोनू निगम तीनों मौजूद थे। रेवंत ने सेमी फाइनल में 'दम लगा के हइशा' का गाना 'मोह मोह के धागे' गाया और अपने इस गाने से उन्होंने वहां मौजूद सभी जजों का दिल जीत लिया और इसी गाने ने उन्हें एलिमिनेट होने से बचा लिया। विशाखापत्तनम के रेवंत की बात करें तो वह इस सिंगिंग इंडस्ट्री में कोई नए नहीं। उन्होंने 'बाहुबली' जैसी कई बड़ी फिल्मों में अपनी आवाज का जादू चलाया है। कई तेलुगू प्रॉजेक्ट को छोड़ चुके सिंगर ने रिऐलिटी शो में हिस्सा लिया और वह हिन्दी के उच्चारण को लेकर लेकर थोड़े डरे हुए भी थे। उन्होंने जिंदगी में बहुत बड़ा रिस्क लिया और इस शो के लिए उन्होंने अपना करियर दांव पर लगा दिया। रेवंत को शुरू से ही शो के जज अनु मलिक का खास चहेता माना जा रहा था। रेवंत की असल जिंदगी में काफी उठा-पटक रहा। दरअसल, रेवंत के जन्म से पहले ही उनके सिर से पिता का साया उठ गया था और फिर उनकी मां ने ही उन्हें पाला। शो के दौरान अपनी कहानी बयां करते हुए उन्होंने बताया था कि अपने सपनों को पूरा करने के लिए कैसे उन्होंने पीसीओ बूथ और कैटरिंग कंपनी तक में काम किया। उन्होंने बताया था कि इन पैसों से उन्होंने म्यूज़िक में अपनी पढ़ाई पूरी की। उनके परफॉर्मेंस ने उन्हें बॉलिवुड स्टार की बीच अच्छी पहचान भी दिलाई। अनुष्का शर्मा और सोनाक्षी सिन्हा तो उन्हें स्टार का दर्जा दे चुकी थीं। साउथ फिल्म इंडस्ट्री में पहचान बनाने के बाद अब वह बॉलिवुड में बतौर प्लेबैक सिंगर अपनी पहचान बनाना चाहते हैं। भले ही उन्हें हिन्दी न आती हो, लेकिन वह इसे अपनी परफॉर्मेंस में बाधा नहीं बनने देना चाहते। रेवंत के ड्रेसिंग सेंस और स्टाइल किसी साउथ इंडियन स्टार से कम नहीं लगते। उनके जेल लगे बाल, लेदर जैकेट, फंकी शूज़ जैसे फैशन स्टेटमेंट को उन्होंने हमेशा बरकरार रखा है। शो के दौरान जो उन्होंने गाने गाए, उनमें मल्हारी, आदत से मजबूर, मसकली, सुल्तान और जीना जीना जैसे गाने शामिल हैं।
पब्लिसिटी के लिए कुछ स्टार्स किसी भी हद तक जा सकते हैं, इस बात में कोई शक नहीं। अक्सर विवादों में रहने वाली राखी सावंत को ही देखिए, उनकी नई कॉन्ट्रोवर्सी की वजह से वह एक बार फिर चर्चा में हैं। हाल ही में खबर आई थी कि भगवान वाल्मीकि और उन्हें मानने वालों पर दिए गए विवादित बयान के चलते राखी सावंत को पंजाब पुलिस ने गिरफ्तार कर लिया है। इस बीच इन सारी अफवाहों से दूर राखी ने अपने इंस्टाग्राम पर अपने सेक्सी लेग्ज की एक तस्वीर शेयर की है। फैन्स को लगा कि वह जेल में हैं, जबकि राखी तो अपने पैरों की वैक्सिंग कराने में व्यस्त हैं।   My legs just did waxing     A post shared by Rakhi sawant (@rakhisawant151) on Apr 5, 2017 at 3:21am PDT हालांकि, पंजाब पुलिस ने मंगलवार को इससे इनकार किया कि एक अदालत द्वारा जारी गिरफ्तारी वारंट के आधार पर उसने अभिनेत्री राखी सावंत को गिरफ्तार किया है। लेकिन टीवी और बॉलिवुड अभिनेत्री के एक प्रवक्ता ने कहा कि उसने आत्मसमर्पण किया है। यहां तक की कुछ ने ये भी कहा कि राखी अदालत में मामले की अगली सुनवाई के लिए 10 अप्रैल को पेश होंगी। हैरानी वाली बात यह है कि जिस वक्त उनकी गिरफ्तारी की खबर आई, उस समय राखी शूटिंग में व्यस्त थीं। बॉलिवुड लाइफ में छपी रिपोर्ट के मुताबिक उस वक्त राखी एक टैब्लॉइड के लिए मुंबई की गर्मी से राहत पाने के कॉन्सेप्ट पर तरबूज खाते शूट करा रही थीं। इसके बाद उन्होंने फैंस के साथ फोटो भी खिंचवाई।
बॉलिवुड ऐक्टर सुनील शेट्टी छोटे पर्दे के आने वाले रिऐलिटी शो 'इंडियाज असली चैंपियन है दम' में एक होस्ट के रूप में दिखाई देंगे। साल 2007 में 'बिगेस्ट लूजर जीतेगा' की मेजबानी कर चुके अभिनेता शो की मेजबानी के लिए काफी उत्साहित हैं। इसका प्रीमियर जल्द ही ऐंडटीवी पर रिलीज होगा। सुनील ने कहा, 'मैं 'इंडियाज असली चैंपियंस' का हिस्सा बनने के लिए एक्साइटेड हूं।' इस शो में प्रतियोगियों की न सिर्फ शारीरिक फिटनेस देखी जाएगी, बल्कि उनका धैर्य और दृढ़ संकल्प भी देखा जाएगा। इस शो के बारे में चैनल के बिजनस हेड राजेश अय्यर ने कहा, 'हमें फिटनेस का ध्वजवाहक होने में खुशी है। सुनील शेट्टी इसमें खुद मेजबान हैं। उनका ज्ञान, अनुभव और फिटनेस का जुनून उन्हें शो का नेतृत्व करने के लिए उपयुक्त विकल्प बनाता है।'
यूं तो प्रकाश झा की फिल्में हमेशा से सेंसर के विवादों में पड़ती रही हैं मगर उनकी हालिया फिल्म 'लिपस्टिक अंडर माइ बुर्का' ने कुछ ज्यादा ही हंगामा मचा दिया। चार अलग उम्र और वर्ग की औरतों के अपनी सेक्शुअलिटी पर बात करने के विषय को लेकर सेंसर बोर्ड ने इसे सर्टिफाई करने से इनकार कर दिया। फिल्म ट्रिब्यूनल में दिखाई गई है और प्रकाश झा को यकीन है कि फैसला उनके हक में होगा। पढ़िए, उन्होंने अपनी फिल्म को लेकर क्या कहा है... एक तरफ आपकी फिल्म को टेंथ सिनेमा एशिया एम्सटर्डम फिल्म फेस्टिवल में बेस्ट फिल्म का अवॉर्ड मिलता है और दूसरी ओर आपको सेंसर सर्टिफिकेट हासिल करने के लिए जद्दोजहद करनी पड़ रही है। इसे मैं विडंबना ही कहूंगा। हम जब भी किसी इंडिविजुअल या संस्था को यह अधिकार दे देते हैं कि वह हमारी मोरैलिटी, कल्चर या सिविल लाइफ पर कंट्रोल कर सकते हैं या वह तय करें मेरे लिए कि मुझे क्या देखना है। नहीं तो फिर वे अपनी सोच और मापदंडों के हिसाब से ही उसका निर्धारण करेंगे। मैं बीस सालों से कहता आया हूं कि सेंसर खत्म हो जाना चाहिए। इस देश में सर्टिफिकेशन होना चाहिए। यह एक नहीं सात अंतरराष्ट्रीय पुरस्कारों से नवाजी गई है। हाल ही में फ्रांस के महिलाओं के सबसे प्रतिष्ठित अवॉर्ड समारोह में इसे पुरस्कृत किया गया। वहां इसे ग्रैंड जूरी अवॉर्ड मिला है। अब इसे देश-दुनिया देखना चाहती है, मगर हमारा सेंसर इसे अप्रूव नहीं कर रहा है। सीबीएफसी से नकारे जाने के बाद आखिरकार आपकी फिल्म ट्रिब्यूनल में दिखाई गई। क्या प्रतिक्रिया मिली? हमने ट्रिब्यूनल के सदस्यों को अपनी फिल्म दिखाई और वे एक हफ्ते में अपना फैसला सुनाएंगे मैं अपनी फिल्म को लेकर आशावादी हूं। अभी मैं सिर्फ इतना ही कह सकता हूं। आप इसका क्या कारण मानते हैं? इसका मुख्य कारण है पुरुष प्रधान मानसिकता। असल में हम आज तक बार-बार मेल माइंड की सेक्शुअल फैंटसीज़ को तृप्त करने के लिए महिलाओं को क्रूर, भौंडे और गंदे तरीके से पेश करते रहे हैं। उसमें हमको तकलीफ नहीं हुई, लेकिन एक औरत अपनी सेक्शुअलिटी, सेक्स को लेकर अपनी मर्जी की बात करने की जुर्रत कैसे कर सकती है। ये मर्द मानसिकता को कतई गवारा नहीं है। इसीलिए उन्होंने इसे विमिन ऑरिएंटेड पॉर्नोग्रफ़ी का दर्जा दे दिया है। जब तक वह पुरुष के बेसिक सेंसेज को सहलाती रही, तब तक आपको चलेगा, मगर वह अपनी मर्जी की बात नहीं कर सकती। क्या आज हमारी ऑडियंस इतनी परिपक्व हो गई है कि औरतों के अपनी सेक्शुअलिटी की बात करने वाले विषय को पचा सके? बिल्कुल ! हमने मामी में फिल्म की स्क्रीनिंग की थी और सैकड़ों की तादाद में दर्शक देखने के लिए उमड़े थे। आज की जेनरेशन इन मुद्दों पर खुलकर बात करती है। क्या आज के दौर की लड़की ये बर्दाश्त करेगी कि उसे उसका पार्टनर सही तरीके से ट्रीट नहीं कर रहा? मैंने अपनी बेटी दिशा और दूसरी यंग लड़कियों को भी देखा है। वे इन मामलों को लेकर बहुत ही ओपन हैं। पिछले कुछ समय से सेंसर बोर्ड में फिल्मों को कुछ ज्यादा ही दिक्कत पेश आ रही है तो इसके लिए आप पहलाज निहलानी को जिम्मेदार मानते हैं? जी नहीं। इससे पहले भी लोग कम नहीं थे। मेरी फिल्में तो एक अरसे से सेंसर में फंसती रही हैं। 'चक्रव्यूह', 'राजनीति', 'आरक्षण' तब ये नहीं थे, दूसरे लोग थे। यहां जो भी आएगा, उसके हाथ में पावर होगी और वो उसका इस्तेमाल अपनी सोच और नजरिए से करेगा। मैंने जब 'राजनीति' बनाई थी, तो दिल्ली से रिवाइजिंग कमिटी के लोग फ्लाइट में बैठकर फिल्म देखने आए थे। फिल्म उनके पल्ले नहीं पड़ी और उन्होंने उसे 'ए' सर्टिफिकेट दे डाला। हमें उस वक्त भी ट्रिब्यूनल जाना पड़ा था। ट्रिब्यूनल ने सिर्फ एक शब्द काटने को कहा था। वह मेरा ही डायलॉग था, 'विधवा ले जाएगी, सब वोट समेटकर' उन्होंने सिर्फ 'विधवा' हटाने को कहा था। विधवा को बदलकर हमने बिटिया कर दिया था। आपकी फिल्मों में पॉलिटिक्स हमेशा केंद्र में रहा है। देश-दुनिया में हुई राजनैतिक उथल-पुथल को आप कैसे देखते हैं? मुझे लगता है, इस वक्त देश ही नहीं बल्कि संपूर्ण विश्व बहुत ही एक्साइटिंग दौर से गुजर रहा है। लिबरल और सेक्युलर विचारधारा को दरकिनार करके बहुमत विचारधारा की ताकत सामने आ रही है। लोगों के मन में एक भय है, असुरक्षा पैदा हो गई है कि सेक्युलरिज्म और लिबरलिज्म के नाम पर बहुत हो गया। एक आदमी जो खुलेआम मुसलमानों को निकालने की बात करता है, उसे अमेरिका का प्रेज़िडेंट बना दिया जाता है। ग्लोबलाइजेशन का जो सूत्र था, 'वसुधैव कुटुंबकम' वह संस्कृति अब खतम हो गई है। अमेरिका अपने आपको फर्स्ट साबित करना चाहता है तो इंग्लैंड बोलता है कि हमें नहीं रहना यूरोप के साथ। खैर इसमें से कई कहानियां निकलकर सामने आएंगी। आपकी फिल्मों में महिला किरदार हमेशा सशक्त रहे हैं। दीप्ति नवल (उनकी पूर्व पत्नी) के साथ दोबारा कब नजर आएंगे? जब भी उनके लायक दमदार किरदार होगा, मैं उनके साथ जरूर काम करना चाहूंगा। वह कमाल की अदाकारा हैं। वह बहुत अच्छी कविता लिखती हैं। शेखर सुमन के साथ उनका नाटक भी बहुत हिट हुआ है। उन्होंने हाल ही में एक पंजाबी सॉन्ग रिकॉर्ड किया और बहुत ही उम्दा गाया है। बेटी दिशा आपके सिनेमा से कितना इत्तेफाक रखती हैं? जिस तरह की फिल्में मैं बनाता हूं, वह उस तरह की फिल्में नहीं बनाना चाहती। वह कहती है, 'मैं तो बनाऊंगी 'फ्रॉड सैयां'। इन दिनों वह एक ऐक्शन फिल्म की तैयारी में लगी है। उसने अपने किसी पार्टनर के साथ मिलकर 'ड्रामा क्वीन' नाम की प्रॉडक्शन कंपनी खोल ली है। पहले 6-7 साल उसने मेरे प्रॉडक्शन के हर विभाग में काम किया। मुझे लगा था कि वह भी निर्देशक बनेगी, मगर उसने कहा कि मुझे डायरेक्शन नहीं सीखना, उसमें बहुत मेहनत लगती है। मैं तो बॉस रहूंगी। मुझे प्रड्यूसर बनना है। फिर एक दिन वह आई मेरे पास और आकर बोली कि मेरी स्क्रिप्ट रेडी है। मैं फिल्म बनाना चाहती हूं और फाइनैंसर भी तैयार है मेरे पास। मैंने उससे पूछा कि फिर मेरी क्या जरूरत है तो बोली, आपका बैनर चाहिए। उसने अपनी फिल्म पूरी कर ली है।
लॉस एंजेलिस अमेरिका के पूर्व पेशेवर बेसबॉल खिलाड़ी एलेक्स रोड्रिग्ज ने गायिका-अभिनेत्री जेनिफर लोपेज के साथ अपने संबंधों की पुष्टि की है। वेबसाइट ‘पीपुल्स डॉट कॉम’ के मुताबिक, रोड्रिग्ज ने शुक्रवार को टॉक शो ‘द वीयू’ के मौके पर कहा, ‘स्पष्ट है, अच्छा समय बीत रहा है। वह अद्भुत लड़की हैं और वह काफी होशियार हैं, जिनसे पहले कभी नहीं मिला और वह अविश्वसनीय मां भी हैं।’ मार्च से दोनों की डेटिंग की चर्चा सुर्खियों में है। दोनों को कई बार साथ देखा जा चुका है। लोपेज के पूर्व पति और मैक्सीमिलियन (9) के साथ जुड़वा बच्चे भी हैं। वहीं रोड्रिग्ज के उनकी पूर्व पत्नी सिंथिया स्कूर्टिस के साथ दो बच्चे हैं। उनकी नताशा (12) और एला (8) नाम की दो बेटियां भी हैं।
प्रियंका दासगुप्ता, कोलकाता नोटबंदी पर बनी फिल्म को सेंट्रल बोर्ड ऑफ फिल्म सर्टिफिकेशन (CBFC) के कोलकाता स्थित रीजनल ब्रांच ने सर्टिफिकेट देने से मना कर दिया था और 3 दिन पहले CBFC के चेयरपर्सन पहलाज निहलानी के पास क्लियरेंस के लिए इस फिल्म को भेजा था। निहलानी ने नोटबंदी पर बनी फिल्म 'शून्यता' के निर्देशक सुवेंदु घोष को बुलाया और बताया कि उनकी इस फिल्म को 6 कट के बाद UA सर्टिफिकेट दे दिया गया है। निर्देशक घोष से कहा गया कि वह फिल्म में नोटबंदी का विरोध करने वाले डायलॉग को या डिलीट या म्यूट कर दें। CBFC कोलकाता के रीजनल ऑफिसर अजय माहमिया ने कहा, 'CBFC के चेयरपर्सन ने इस मामले में फैसला सुनाया है। जांच कमिटी के सदस्यों की अनुशंसा के आधार पर फिल्म को क्लियरेंस दिया गया है। कमिटी ने पूर्ण बहुमत के साथ जो फैसला लिया था चेयरपर्सन ने भी उसका समर्थन किया।' फिल्म निर्देशक सुवेंदु घोष से 10 सेकंड का एक सीक्वेंस फिल्म से हटाने के लिए कहा गया है जिसमें फिल्म का एक किरदार कहता है कि वह नोटबंदी के बाद होने वाले मौत के जुलूस को स्वीकार नहीं कर सकता। तो वहीं एक दूसरे सीन में साहूकार शोक व्यक्त कर रहा है कि सरकार के इस फैसले ने गरीबों के लिए मुश्किल खड़ी कर दी है। इसके अलावा CBFC ने फिल्म में गटर और सूबी शब्द के साथ ही सरकार के नोटबंदी अभियान की आलोचना करने वाले दूसरे बयानों को भी म्यूट करने का आदेश दिया है। फिल्म निर्देशक घोष कहते हैं, 'फिल्म में जो कट लगाए गए हैं वह बताते हैं कि नोटबंदी के विरोध में उठने वाली हर आवाज को सरकार दबा देना चाहती है।'
बॉलिवुड ऐक्ट्रेस सोनाक्षी सिन्हा का कहना है कि उनकी मां पूनम सिन्हा टेलिविजन ऐक्ट्रेस दिव्यांका त्रिपाठी की बहुत बड़ी प्रशंसक हैं। दिव्यांका को वर्तमान में टेलिविजन चैनल 'स्टार प्लस' के शो 'ये है मोहब्बतें' में देखा जा रहा है। अभिनेता एवं नेता शत्रुघ्न सिन्हा की बेटी सोनाक्षी को निर्देशक मोहित सूरी और कोरियॉग्रफर टेरेंस लुइस के साथ आगामी टेलिविजन डांस रिऐलिटी शो 'नच बलिए 8' में जज की भूमिका में देखा जाएगा। इस शो में दिव्यांका अपने पति विवेक दहिया के साथ प्रतियोगिता में हिस्सा लेती नजर आएंगी। पहले एपिसोड की शूटिंग के दौरान दिव्यांका और विवेक की प्रस्तुति देखकर सोनाक्षी ने कहा कि उन्होंने 'रोमांस वाले डांस' के लिए एक सही उदाहरण पेश किया है। सोनाक्षी ने कहा, 'मेरी मां दिव्यांका की बहुत बड़ी फैन हैं। उन्हें 'ये है मोहब्बतें' में दिव्यांका का अभिनय अच्छा लगता है। उन्हें जब भी समय मिलता है, वह इस शो को देखती हैं।' इस बात से खुश दिव्यांका ने कहा, 'आशा है कि मैं उन्हें अपने एक एपिसोड में मैं आमंत्रित कर पाऊंगी, ताकि उनका आशीर्वाद ले सकूं और उनके साथ मंच शेयर करने का मौका भी मिलेगा।' 'नच बलिए 8' का प्रसारण इस रविवार से टेलिविजन चैनल 'स्टार प्लस' पर होगा।
इन दिनों बॉलिवुड एक्ट्रेसेज अपनी शादी, पर्सनल लाइफ और बच्चों के बारे में कुछ ज्यादा ही सोचने लगी हैं। कुछ ही दिन पहले ही आलिया भट्ट ने कहा था कि वह लाइफ में जल्दी सेटल हो जाना चाहती हैं। दीपिका ने एक चैट शो में कई मजेदार सवाल के खास जवाब दिए। अब दीपिका पादुकोण ने कहा है कि वह चाहती हैं कि उनके कई सारे बच्चे हों। जब दीपिका से उनके मैरिज प्लान के बारे में पूछा गया, तो उन्होंने कहा कि मरने से पहले वह एक चीज जरूर करना चाहती हैं और वह है कई सारे बच्चे। हालांकि, दीपिका की यह चाहत कब पूरी होगी, इस बारे में कुछ भी कह पाना बहुत मुश्किल है, क्योंकि फिलहाल उनका शादी को लेकर कोई प्लान नहीं है। वह सिर्फ अपने करियर पर फोकस कर रही हैं। उनकी अपकमिंग बॉलिवुड फिल्म 'पद्मावती' है, जिसमें वह रणवीर सिंह के साथ नजर आने वाली हैं। इससे पहले यह कपल 'रामलीला' में साथ नजर आया था और फिल्म सुपरहिट हुई थी। स्क्रीन पर ही नहीं, ऑफ स्क्रीन भी इनकी केमिस्ट्री जबरदस्त नजर आती है। चर्चा तो यह भी है कि रणवीर और दीपिका एक-दूसरे से शादी कर सकते हैं। ये दोनों पब्लिकली अपना प्यार जताते नजर भी आते रहे हैं। अब यह जानना दिलचस्प होगा कि रणवीर का बच्चों के बारे में क्या खयाल है।
पिछले काफी समय से चल रहे कपिल शर्मा और सुनील ग्रोवर विवाद में एक नया मोड़ आया है। कपिल के तानाशाही मिजाज से तंग आकर उनके टीम मेंबर जहां सुनील, अली असगर, सुगंधा और चंदन ने शो को गुडबाई कह दिया है। वहीं अब कपिल शर्मा शो की जान रहे डॉ गुलाटी और रिंकू भाभी एक बार फिर सोनी चैनल में नजर आए। दरअसल इन्होंने कपिल के शो में नहीं, बल्कि इंडियन आइडल के ग्रैंड फिनाले में वापसी की है। सुनील सोनी के शो 'इंडियन आइडल' के ग्रैंड फिनाले की शूटिंग के दौरान नजर आए। रविवार 'इंडियन आइडल' के फिनाले की वजह से कपिल का शो सोनी पर ऑन एयर नहीं हुआ। ग्रैंड फिनाले में सुनील का साथ सुगंधा मिश्रा ने दिया। इस दौरान रिंकू भाभी-डॉ गुलाटी यानी ग्रोवर कंटेस्टेंट के साथ मस्ती-मजाक करते नजर आए। गौरतलब है कि कुछ दिनों पहले फ्लाइट में हुई लड़ाई के बाद सुनील ने शूटिंग करने से इनकार कर दिया था। सिर्फ सुनील ही नहीं बल्कि कपिल के बुरे बर्ताव के कारण अली असगर, चंदन प्रभाकर और सुगंधा मिश्रा ने भी कपिल का साथ छोड़ दिया था। इसी के साथ सुनील ग्रोवर कपिल के शो में वापस आने की बात से इनकार कर चुके हैं।
भारत के ज्यादातर लोग मेगास्टार अमिताभ बच्चन और अभिनेत्री दीपिका पादुकोण के साथ यात्रा करना चाहते हैं। इस संबंध में हुए एक सर्वे के परिणाम के अनुसार, सबसे ज्यादा 53 प्रतिशत भारतीय दीपिका के साथ, जबकि 40.3 प्रतिशत प्रियंका चोपड़ा के साथ छुट्टियां बिताना चाहते हैं। होटेल्स डॉट कॉम के सर्वे के अनुसार, तीसरे और चौथे नंबर पर क्रमश: सनी लियोनी और जैकलीन हैं। पांचवे नंबर पर आलिया भट्ट हैं। वहीं पुरुष सिलेब्रेटी में सबसे ज्यादा 33.3 प्रतिशत भारतीय अमिताभ बच्चन के साथ छुट्टियों पर जाना चाहते हैं। deepika (pic courtesy: Instagram) इस सर्वेक्षण में 300 से ज्यादा भारतीयों ने हिस्सा लिया। दूसरे नंबर पर पूर्व क्रिकेटर सचिन तेंडुलकर (31.7 प्रतिशत) रहे, जबकि रणबीर कपूर और क्रिकेट टीम के कप्तान विराट कोहली चौथे और पांचवे स्थान पर रहे।
लंबे समय बाद बड़े पर्दे पर वापसी कर रहीं बॉलिवुड ऐक्ट्रेस रवीना टंडन फिल्म 'मातृ' के साथ एक बार फिर से तैयार हैं। फिल्म का ट्रेलर रिलीज हो गया है। इस ट्रेलर के जरिए रवीना ने एक बार फिर साबित कर दिया है कि वह इंडस्ट्री की बेहतरीन ऐक्ट्रेसेज में से एक हैं। 'मात्र' एक मां की दर्दनाक कहानी बयां करता है जो अपनी बेटी को खो चुकी है। इन दिनों रवीना अपनी फिल्म को प्रमोट करने में जी जान से जुटी हैं। इसी सिलसिले में नवभारतटाइम्स डॉट कॉम से हुई विशेष बातचीत में रवीना ने फिल्म के अलावा और भी सवालों के जवाब दिए। रवीना ने बताया कि वह अंतरिक्ष में जाने वाली पहली भारतीय महिला कल्पना चावला की जिंदगी से बेहद प्रभावित रही हैं। मौका मिलने पर वह कल्पना का किरदार परदे पर जरूर निभाएंगी। रवीना की माने तो वह काफी समय से कल्पना चावला की बायॉपिक पर विचार कर रही हैं। रवीना कहती हैं, 'हां मैं काफी समय से सोच रही हूं कि हमारी असल जिंदगी की हिरोइन कल्पना चावला की जिंदगी पर फिल्म जरूर बननी चाहिए। कल्पना ने हमारे देश का नाम रोशन किया है। उनके साथ बहुत ही दुःखद घटना घट गई। कभी-कभी औरतों की ऐसी कहानियां देखने को मिलती हैं जो बहुत बड़ा काम कर रही हैं लेकिन वह कहानियां स्क्रीन तक नहीं पहुंच पाती हैं। हमारे पास बहुत सी ऐसी महिला प्रधान कहानियां हैं। मुझे लगता है ऐसी कहानियों पर खूब काम होना चाहिए ताकि लोग इन कहानियों को देख सकें।' पिछले काफी समय से बहुत कम या इक्का-दुक्का फिल्मों में नजर आ रही रवीना की पिछली फिल्म 'बॉम्बे वेलवेट' थी। फिल्मों से बनी इस दूरी पर रवीना टंडन ने कहा, 'काफी समय से लोग मुझे पूछ रहे हैं कि आप फिल्में क्यों नहीं करती हैं? मैं सबको बताना चाहती हूं मैं इसलिए फिल्में नहीं कर रही हूं क्योंकि मुझे पिछले दिनों कोई भी कहानी इतनी इंट्रेस्टिंग नहीं लगी, कोई ऐसी कहानी नहीं मिली जो मुझे एक ऐक्टर के तौर पर चैलेंज करे, इसलिए मैंने कोई फिल्म नहीं की। मुझे फिल्म 'गुलाब गैंग' भी ऑफर हुई थी लेकिन वह फिल्म मेरी पसंद के हिसाब से ज्यादा ही कमर्शल थी। इसलिए मैंने एक रियल विषय का इंतजार किया और 'मातृ' मेरे लिए एक असली फिल्म है। मुझे बहुत सी फिल्म ऑफर होती हैं जिनमें कॉमिडी फिल्में भी होती हैं लेकिन मैं नहीं करती हूं।' रवीना अपनी बात बढ़ाते हुए आगे कहती हैं, 'मैं ऐसी फिल्म में काम करना चाहती हूं जिसमें मेरा यकीन हो, ऐसी कहानी जो कहीं न कहीं मेरे दिल को छुए। ऐसे में जब 'मातृ' की कहानी सुनी तो मैं फिल्म के नरेशन के दौरान ही रोने लगी थी। 'मातृ' एक ऐसी फिल्म है जो बिल्कुल सही समय पर आई है। इस तरह की फिल्म को सामने लाने के लिए यही समय बिल्कुल सही है। ऐसी फिल्म सोए हुए लोगों को नींद से जगाने का काम करेगी। इस समय समाज में महिलाओं के साथ हो रहे अपराध के लिए हाई टाइम है। हम सब इसके लिए बराबर के जिम्मेदार हैं। क्योंकि हम लोग धीरे-धीरे इस तरह के अपराध के माहौल में जीने के आदि हो रहे हैं। शायद हमें लगने लगा है इस तरह के अपराध तो होते रहेंगे तो होने दो। हमें ऐसे अपराधों के खिलाफ मिलकर और खुलकर आवाज उठानी पड़ेगी।' 'मातृ' में रवीना एक ऐसी मां के किरदार में हैं जो अपनी बेटी के सामूहिक बलात्कार और हत्या के बाद इंसाफ की लड़ाई लड़ती हैं। उनकी इस लड़ाई में पुलिस तो क्या उनके पति तक उनका साथ छोड़ देते हैं। केस वापस लेने की धमकी के बाद रवीना का कानून पर से भरोस उठ जाता है जिसके बाद वह अपने तरीके से ही गुनहगारों को सबक सिखाती हैं। रवीना टंडन की फिल्म 'मातृ -द मदर' का निर्देशन अशतर सैयद ने किया है। फिल्म 21 अप्रैल को रिलीज के लिए तैयार है। रवीना टंडन इससे पहले साल 2015 में रिलीज हुई फिल्म 'बॉम्बे वेलवेट' में दिखाई दी थीं, लेकिन यह फिल्म दर्शकों के बीच कोई धमाल नहीं मचा पाई थी।
अपने नए ऐल्बम 'आप से मौसिकी' में यूलिया वंतूर के साथ काम कर चुके गायक-संगीतकार व अभिनेता हिमेश रेशमिया का कहना है कि उनकी आवाज बॉलिवुड गायकों जैसी है। हिमेश ने पिछले दिनों 'एव्री नाइट ऐंड डे' की शूटिंग के दौरान कहा, 'जब मैंने पहली बार उनकी आवाज सुनी तो यह बॉलिवुड सिंगरों जैसी थी। शुरुआत में मुझे पता नहीं था कि वह हिंदी में गा सकती हैं, लेकिन जब मैंने उन्हें गीत भेजा तो उन्होंने एक घंटे में डबिंग पूरी कर ली।' उनकी प्रशंसा करते हुए हिमेश ने कहा, 'एव्री नाइट ऐंड डे' की ऑडियो रिलीज के बाद जो हमें प्रशंसा मिली है, उसकी वजह यूलिया वंतूर हैं। इस गीत के एक संगीतकार के रूप में मेरे अनुसार, उन्होंने इस गीत को नया बनाया है। हम अपनी छह विडियो की शूटिंग कर रहे हैं और इस महीने के अंत तक हम इस गीत को रिलीज करेंगे।' सुपरस्टार सलमान खान की आगामी फिल्मों में संगीत सहयोग के बारे में बात करते हुए उन्होंने कहा, 'सलमान संगीत समझते हैं। वह बड़े स्टार हैं और इस क्षेत्र में मेरे गुरु हैं। मैं उनसे सवाल नहीं करता।' हिमेश ने इस बात की भी पुष्टि की है कि 'सा रे गा मा पा लिटिल चैम्प्स' के पूरा होने के बाद, वह अपनी अगली फिल्म 'एक्सपोज्ड 2' पर काम शुरू करेंगे।
मुंबई मिरर में बॉलिवुड के टॉप डायरेक्टर विकास बहल के खिलाफ कथित तौर पर सेक्शुअल उत्पीड़न की छपी खबर के बाद प्रॉडक्शन हाउस ने उन्हें बाहर निकाल दिया है। विकास फिल्म प्रॉडक्शन हाउस के पार्टनर थे, जो साल 2011 में बनी थी। अब इस मामले पर उन्होंने विरोधाभासी बयान दिया है। हमें मिली जानकारी के मुताबिक, एक युवा लड़की फैंटम फिल्म्स में काम करती थी, जिसका आरोप है कि 'क्वीन' फेम डायरेक्टर विकास बहल ने महीनों पहले गोवा ट्रिप के दौरान उनका उत्पीड़न किया। लड़की की यह शिकायत 'फैंटम फिल्म्स' के अन्य मालिकों अनुराग कश्यप, विक्रमादित्य मोटवानी और मधु मंटेना तक पहुंची, जिसके बाद यह मामला इस प्रॉडक्शन हाउस के पार्टनर रिलायंस एंटरटेनमेंट के पास भेज दिया गया, जिसके साथ 'फैंटम' का 50-50 का जॉइंट वेंचर है। मामले की गंभीरता का पता लगाने के लिए और शिकायतकर्ता की बात को सुनने के लिए कंपनी ने एक कमिटी भी बनाई है। फैंटम के हिस्सेदार में से एक ने कहा, 'हमने (रिलायंस एंटरटेनमेंट और फैंटम फिल्म्स) जो भी सुना है और पड़ताल की है, उसको लेकर काफी कड़ा कदम उठाया है।' उनके साथ ही मामले से जुड़े कुछ और लोगों के अनुसार, विकास बहल जो ऑफिस जाना पहले से ही बंद कर चुके हैं उन्हें 28 मार्च को ऑफिशली उनके पद से हटा दिया गया है। प्रॉडक्शन हाउस के एक अन्य मालिक ने कहा, 'यह फैसला इसलिए लेना पड़ा, क्योंकि बात काफी ज्यादा बढ़ गई थी।' उन्होंने कहा, 'केवल एक नहीं, बल्कि दो या तीन या फिर कई पीड़ितों की बात सामने आई है। मैं फिल्म शूट के बीच में था जब मुझे पहली घटना के बारे में जानकारी मिली थी और मैंने वह शूट रोक दिया और मुंबई आ गया। गोवा में एक युवती जिसके साथ शराब के नशे में विकास ने जबरदस्ती करने की कोशिश की थी। वैसे इससे पहले भी उन्होंने खराब व्यवहार किया है, लेकिन जब मामला एक खास शिकायत के साथ सामने आया तो हमें इसपर ऐक्शन लेने की जरूरत पड़ी।' हालांकि, विकास और प्रॉडक्श के एक अन्य मालिक मधु मंटेना ने उनके ऊपर लगे इन आरोपों का खंडन किया है। इनका कहना है कि 'क्वीन' डायरेक्टर के खिलाफ कोई ऐक्शन नहीं लिया गया है। बहल इन दिनों दिल्ली में हैं और अपनी बीमार मां की सेवा में लगे हैं। बहल ने फोन पर रिपोर्टर से बात की और कहा, 'ऐसा कुछ भी नहीं हुआ है। मैं अब भी इस कंपनी से जुड़ा हुआ हूं। एचआर के पास कोई शिकायत नहीं आई है और न ही इसके लिए कोई कमिटी बनाई गई है। मैंने भी उस लेडी के बारे में सुना, जिसे लेकर आप गोवा वाली घटना की बात कर रही हैं। वह हमारी एंप्लॉयी नहीं। हां, हमारी दोस्ती जरूर है, हमने साथ काम किया है और हमने साथ में प्रॉडक्शन का काम किया है। लेकिन यदि उन्हें कुछ ऐसा महसूस हुआ है तो मैं उनके साथ बैठना और बात करना चाहूंगा। मैं उनसे पूछना चाहूंगा कि क्या मैंने अपनी हदें पार कीं। मैंने जो भी किया यदि उससे उन्हें तकलीफ हुई और उसे उन्होंने गलत तरीके से लिया है तो मैं इसके लिए उनसे माफी चाहूंगा। मैं उन्हें काफी समय से जानता हूं। लगभग ढाई साल के दौरान उन्होंने कभी ऐसा नहीं जताया कि वह मेरे साथ असहज महसूस करती हैं। मैं आज जो कुछ भी हूं, उसके लिए मैंने खूब जमकर मेहनत की है। मुझे लग रहा है कि मैं ही पीड़ित बन चुका हूं, लेकिन मुझे यह समझ नहीं आ रहा कि इसके लिए मुझे क्या करना चाहिए।' इन आरोपों का विरोध करते हुए कंपनी के एक पार्टनर ने कहा कि पुलिस मामले की छानबीन में लगी है। पार्टनर ने यह भी कहा कि बहल के खिलाफ कंपनी द्वारा कार्रवाई करना आसान नहीं था। उन्होंने कहा, 'मैं जिस जगह पर हूं, वह काफी खेदजनक है। आखिरकार वह मेरा दोस्त है। ऐसा करना आसान तो नहीं है' इस मामले को लेकर रिलायंस एंटरटेनमेंट के सीईओ शिबाशीष सरकार और मार्केटिंग हेड समीर चोपड़ा के पास कई फोन कॉल्स और ईमेल आ रहे हैं। अपनी बात रखते हुए बहल ने कहा है कि उनके पास छिपाने के लिए कुछ भी नहीं और उन्हें इस बात का बिल्कुल भी आइडिया नहीं कि कोई उनपर ये आरोप क्यों लगा रहा। उन्होंने कहा, 'लोग वाकई मुझे पसंद करते हैं। मुझे नहीं पता कि कोई क्यों इस स्तर तक जाएगा।'
जहां सुशांत राजपूत पिछले काफी समय से अपने रिलेशनशिप स्टेटस के लिए खबरों में छाए रहे, वहीं उनकी एक्स गर्लफ्रेंड अंकिता लोखंडे को लेकर भी कुछ खबरें मीडिया में आती रही हैं। पिछले पूरे साल अंकिता लोखंडे और सुशांत सिंह राजपूत के ब्रेकअप की खबर सुर्खियों में रही। अपने 6 साल के रिलेशनशिप को खत्म कर दिया था, जिससे फैन्स भी काफी दुखी थे। फिर, कुछ समय बाद सुशांत और कृति सेनन के अफेयर की खबरें मीडिया में उछलीं और अब अंकिता लोखंडे का नया रिश्ता सुर्खियों में है। बता दें कि अंकिता और सुशांत साल 2016 के अंत में शादी करने की तैयारी में थे, लेकिन इससे पहले ही उनका ब्रेकअप हो गया। बॉलिवुडलाइफ डॉट कॉम में छपी खबर के मुताबिक, अंकिता अब संभवत: बिज़नसमैन विकास (विकी) जैन के साथ रिलेशनशिप में हैं, जो बॉक्स ऑफिस क्रिकेट लीग टीम 'मुंबई टाइगर्स' के मालिक हैं। कहा जा रहा है कि कई सालों से दोस्त रहे विकास और अंकिता अब एक-दूसरे के साथ डेटिंग कर रहे हैं। बता दें कि इससे पहले विकी और टीया बाजपेयी के लिंकअप की खबरें थीं। खबर है कि अंकिता और विकी की नज़दीकियां एक होली पार्टी से शुरू हुई। हालांकि, विकास से जब इस बारे में बात करने की कोशिश की गी तो उन्होंने इस बारे में कुछ भी नहीं कहा। यहां तक कि अंकिता ने भी पूछे गए सवाल का कोई जवाब नहीं दिया। किसी गलत खबर पर हमेशा रिऐक्ट करने वाली अंकिता की चुप्पी और भी उत्सुकता बढ़ाती है। कुछ महीने पहले वह करण मेहरा के साथ नज़र आई थीं, जो 'पवित्र रिश्ता' में उनके को-स्टार थे और फिर इसी के साथ उनके लिंकअप की खबरें भी सुनने में आईं। हालांकि, तब अंकिता ने इस खबर को अफवाह बताते हुए रिलेशनशिप की बात से इनकार किया था। विकास टीवी इंडस्ट्री के जाने-माने चेहरे हैं और की मौकों पर वह काफी पॉप्युलर चेहरों के साथ नज़र आए हैं। लेकिन दोनों ने इस मामले पर जिस कदर चुप्पी साध रखी है, उससे यही लगता है कि या तो यह सिर्फ एक अफवाह है या फिर वे इस मामले पर किसी को कुछ बताने की जरूरत नहीं समझते। हालांकि, इसे लेकर मीडिया की निगाह उनपर बनी रहेगी।
अभिनेता और कमीडियन सुनील ग्रोवर ने राजधानी में आयोजित अपने लाइव शो के दौरान दर्शकों को एक बार फिर अपने लोकप्रिय टीवी किरदार 'मशहूर गुलाटी की कॉमिडी क्लीनिक' के जरिए गुदगुदाया। इस शो में बड़ी संख्या में दर्शकों की भीड़ उमड़ी। लोगों ने न सिर्फ सुनील का गर्मजोशी के साथ स्वागत किया, बल्कि उनके लतीफों पर ठहाके भी लगाए। सुनील ने रेडियो सिटी के सहयोग से यहां तालकटोरा स्टेडियम में अपना कॉमिडी शो पेश किया। सुनील के विभिन्न अवतारों को दर्शकों ने खूब पसंद किया। सुनील का मंच पर साथ देने के लिए कॉमिडी कालकार कीकू शारदा और अन्य लोकप्रिय कलाकार भी मौजूद थे। सुनील ने शो के समापन के बाद बताया, 'मैं सभी से मिले प्यार और समर्थन से अभिभूत हूं। मेरे शो के लिए समय निकालने के लिए मैं सबका आभार जताना चाहता हूं। मुझे लगता है प्यार खास है, क्योंकि सबकुछ आता है और चला जाता है, लेकिन प्यार हेमशा कायम रहता है।' इस शो का आयोजन करने वाले 'लाइव इवेंट्स ऐंड एटंरटेनमेंट प्राइवेट लिमिटेड' के निदेशक रजत तनेजा ने कहा कि वह दर्शकों द्वारा सुनील के शो को मिली शानदार प्रतिक्रिया से बेहद खुश हैं। तनेजा ने बताया कि इस शो को आयोजित करने की योजना सुनील की कपिल शर्मा के साथ हुई लड़ाई के पहले ही बन गई थी। तनेजा का कहना है कि इस शो को आयोजित करने के पीछे का कारण यह है कि वह दिल्ली में कुछ ऐसा करना चाहते थे जो पहले कभी नहीं हुआ हो।
इरफान खान अभिनीत 'हिन्दी मीडियम' का ट्रेलर रिलीज़ हो चुका है, जिसे दर्शक जमकर पसंद कर रहे हैं। इस फिल्म में पाकिस्तानी ऐक्ट्रेस सबा कमर हैं और फिल्म की कहानी एक ऐसी समस्या के इर्द-गिर्द घूमती है, जिससे देश के अधिकतर पैरंट्स को कभी न कभी गुजरना ही पड़ता हैं। अपने बच्चे को अच्छे स्कूल में ऐडमिशन दिलाने की जद्दोजहद इस ट्रेलर में जैसे इरफान करते नज़र आ रहे हैं, यह देश के लगभग हर पैरंट्स की कहानी जैसी लग रही है और इसलिए यह ट्रेलर जमकर वायरल हो रहा है। आज सोसायटी में हर पैरंट्स अपने बच्चे का एक अच्छे इंग्लिश मीडियम स्कूल में एडमिशन चाहता है, और उसके लिए पैरंट्स को जिन मुश्किलों और परेशानियों का सामना करना पड़ता है, उस विषय को यह फिल्म काफी हल्के-फुल्के अंदाज में सामने लेकर आई है। जिस कदर लोग इस ट्रेलर को पसंद कर रहे हैं, उसे देख स्पष्ट लग रहा है कि फिल्म अभी से ही हिट है। हिंदी इंग्लिश की कुश्ती शुरू ! Here's the trailer of #HindiMedium @tseries @MaddockFilms @HindiMediumfilm https://t.co/XcIWSfWM16&mdash; Irrfan (@irrfank) 1491475335000 2 मिनट 43 सेकंड के इस ट्रेलर की शुरुआत स्कूल से होती है, जहां अपनी बेटी को एक इंग्लिश मीडियम स्कूल में एडमिशन दिलाने के लिए इरफान और उनकी पत्नी बेटी के साथ बैठे नज़र आ रहे हैं। सबा की यह बात आपके दिल को छू जाएगी, जब वह कहती है, 'इस देश में अंग्रेजी जबान नहीं, क्लास है और इस क्लास में घुसने के लिए एक अच्छे स्कूल में पढ़ने के अलावा कोई रास्ता नहीं।' ट्रेलर के अंत में इरफान का एक डायलॉग है, 'भगवान की कसम, आज मैं इंग्लिश में बात करुंगा, क्योंकि आज इंडिया इंग्लिश है और इंग्लिश ही इंडिया है।' ...और ऐसे ही डायलॉग से लोग इस फिल्म से बड़ी आसानी से कनेक्ट हो रहे हैं, जैसे यह उनकी अपनी कहानी हो। साकेत चौधरी द्वारा निर्देशित यह फिल्म 12 मई को रिलीज हो रही है। हाल ही में मुंबई मिरर से बातचीत में इरफान ने अपनी खुद की कहानी बयां करते हुए कहा था कि वह अपनी मां की वजह से कॉन्वेंट गए।इरफान इस बात को लेकर काफी सजग है कि उनके बेटे बाबिल और अयान जो कि अमेरिकन लाइफस्टाइल को फॉलो करते हैं उन्हें यहां हमारे देश के कल्चर का भी पता हो।
बॉलिवुड ऐक्ट्रेस तापसी पन्नू स्टारर फिल्म 'नाम शबाना' ने बॉक्स ऑफिस पर औसत शुरुआत की है। boxofficeindia.com की खबर के मुताबिक, इस फिल्म ओपनिंग डे पर लगभग 4.75 करोड़ रुपये की कमाई की है। 'नाम शबाना' के प्रड्यूसर के मुताबिक, इस फिल्म ने पहले दिन 5.12 करोड़ रुपये की कमाई की है। अक्षय कुमार के होम प्रॉडक्शन में बनी यह फिल्म 2015 में आई फिल्म 'बेबी' का स्पिन ऑफ है। स्पिन ऑफ का मतलब यह है कि 'बेबी' के ही छूट गए कई पहलुओं को समेटकर नई फिल्म बना दी गई है। 'पिंक' फिल्म की अभिनेत्री तापसी पन्नू 'नाम शबाना' में मुख्य भूमिका निभा रही हैं। इस फिल्म में वह एक अंडर कवर एजेंट की भूमिका में नजर आ रही हैं। अक्षय और तापसी के अलावा फिल्म में मनोज वाजपेयी और दक्षिण भारतीय अभिनेता पृथ्वीराज भी महत्वपूर्ण किरदारों में हैं।
सोनाक्षी सिन्हा ने कम समय में ही अपनी अलग पहचान बनाई है। उनकी पिछली फिल्म अकीरा भले ही बॉक्स ऑफिस पर कमाल नहीं कर पाई, लेकिन उनकी ऐक्शन से भरपूर ऐक्टिंग क्रिटिक्स का दिल जीतने में कामयाब रही। आने वाली फिल्म नूर के ट्रेलर लॉन्च के मौके पर सोनाक्षी ने हमसे फिल्म और लाइफ से जुड़ी दिलचस्प बातें शेयर कीं : 'नूर' का ट्रेलर देखा, खुद को काफी कनेक्ट किया। आपको स्क्रिप्ट में क्या खास दिखा था? जिस तरह से आपने ट्रेलर के साथ कनेक्ट किया है, ठीक वैसे ही मैंने भी खुद को स्क्रिप्ट से कनेक्ट किया था। डायरेक्टर मुझे स्टोरी नरेट कर रहे थे, तभी मैंने अपने मन में ही यह बात ठान ली थी कि मुझे यह किरदार करना है। मेरे लिए यह एक ऐसी लड़की की कहानी है, जो जिंदगी के ऐसे फेज से गुजर रही है जो मॉर्डन है, रिलेशनशिप चाहती है, करियर चाहती है, पार्टी करना चाहती है, परफेक्ट फिगर चाहती है। इस सबके अलावा सोसायटी के लिए भी कुछ करना है उसको। इस लेवल में एक लड़की की इनसिक्यॉरिटी और स्ट्रगल होते हैं, तो इन चीजों से मैंने खुद को कनेक्ट फील किया। आपने 'कराची यू आर किलिंग' पढ़ी है? हां, पढ़ी है। मैंने तो यह फिल्म साइन करने से पहले ही पढ़ी है। यह काफी मजेदार किताब है। लाइट नोट में लिखी गई स्टोरी है। सभी को पढ़नी चाहिए। आपको एक बात बताऊं...फिल्म में हमारे डायरेक्टर ने कराची की जगह मुंबई को बेस चुना है। दरअसल डायरेक्टर सुनील सिप्पी को मुंबई से बेहद प्यार है। उन्होंने इस फिल्म के जरिए मुंबई को एकदम अलग तरीके से पेश किया है। मैं दावे के साथ कह सकती हूं कि इस फिल्म में जिस तरह से मुंबई नजर आता है, वैसा अभी तक किसी फिल्म में आपने नहीं देखा होगा। कहते हैं न हर किरदार के पीछे एक होमवर्क होता है। आपने नूर के लिए क्या होमवर्क किया? मैंने कोई होमवर्क नहीं किया। दरअसल मैं कभी कोई होमवर्क नहीं करती। एक ही फिल्म में अभी तक होमवर्क किया है वह है अकीरा। 'अकीरा' के लिए मुझे मार्शल आर्ट्स की ट्रेनिंग लेनी पड़ी थी। उसके अलावा मैंने किसी रोल के लिए कोई तैयारी नहीं की, क्योंकि मेरा मानना है कि डायरेक्टर का कैरक्टर को लेकर अपना नजरिया होता है। मैंने सुनील से बात की और उनसे पूछा कि वह नूर को कैसे दर्शाना चाहते हैं? उन्हें समझकर मैं बेस्ट देने की कोशिश करती हूं। सोनाक्षी आपकी फिल्में एक-दूसरे से काफी अलग रही हैं। मतलब सोच रखा है कि हर बार फैन्स को चौंकाना है? अरे, ऐसा तो जेहन में था ही नहीं। जब से इंडस्ट्री में आई हूं, मैंने वही काम किया है जो मैं करना चाहती हूं। मैं हमेशा से सोचती हूं कि ऐसा रोल करूं, जो ऐक्टर के तौर पर हमेशा मुझे चैलेंज करे और जो मैंने पहले कभी नहीं किया हो। यही वजह है कि मैंने 'अकीरा', 'फोर्स 2' में ऐक्शन, 'नूर' में जर्नलिस्ट, 'इत्तेफाक' में ग्रे शेड जैसे रोल के लिए हामी भरी। इस फिल्म में ऑडियंस को एक अलग सोनाक्षी दिखेगी। गाने के प्रति आपकी रुचि ने हमें सरप्राइज किया। गाने के शौक ने कब मजबूर किया? मुझे बचपन से ही गाने का शौक रहा है। सच कहूं तो बचपन में मेरा यही ख्वाब था कि मैं रॉकस्टार बनूं। स्टेज पर परफॉर्म करूं। मेरे कॉन्सर्ट हों और एक एकदम रॉकस्टार की तरह रहूं। अभी तो इस ओर कदम बढ़ाना शुरू किया है। अपना ऐल्बम रिलीज़ किया, अकीरा के लिए गाना गाया था और अभी नूर में मेरा एक सॉन्ग रिलीज हुआ है। इसके साथ ही अपने नेक्स्ट सिंगल पर भी काम कर रही हूं। इन सब चीजों पर काम करती जा रही हूं, क्योंकि मैं एक ऐसी पोज़िशन पर हूं, जहां अपना हर सपना पूरा कर सकती हूं। जो-जो मन में सोचा है वह सबकुछ करना चाहती हूं। अब तो आप सेल्फ डिपेंडेंट हैं। घर के फैसले में आपके निर्णय कितने मायने रखते हैं? शुरुआत से ही मेरे पैरंट्स ने मुझे इतनी फ्रीडम दे रखी है कि मैं सभी फैसले खुद लूं। जिस तरह से मैंने काम किए हैं, उन्हें देखकर वे बेहद खुश होते हैं। वे हमेशा कहते हैं कि, हमारी बेटी इंडिपेंडेंट हो गई है। फिर भी मैं कोई बड़ा फैसला लेने से पहले अपनी फैमिली का ओपिनियन और हेल्प जरूर लेती हूं। सभी बड़े फैसले लेने में उन्होंने हमेशा मेरा साथ दिया है। आर्टिस्ट को हमेशा सॉफ्ट टारगेट बनाया जाता रहा है। एक आर्टिस्ट के तौर पर कितना डिस्टर्ब करती हैं ये चीजें? ये सब चीजें हमें ठेस पहुंचाती हैं। कोई बिना कारण कैसे किसी के ऑफिस में जाकर तोड़-फोड़ करने लगता है। ये लोग कौन होते हैं हमारे सेट पर आकर बवाल मचाने वाले। उन्हें चाहे कितनी भी बड़ी दिक्कत हो, लेकिन हाथ उठाने से उसका हल तो नहीं निकल सकता। आप बात करें, मीटिंग कर मामले को सुलझाने की कोशिश करें। पता नहीं हम कौन सी सदी में जी रहे हैं। यह बेहद ही दुर्भाग्यपूर्ण है। महिला प्रधान फिल्मों का बोलबाला है। क्या कहना चाहेंगी इस पर? मैं इसे देखती हूं कि देर आए पर दुरुस्त आए। हमें भी मौका मिलना चाहिए कि हम ऐसे रोल प्ले करें, जो लोगों के जेहन में बैठ जाए और लोग उस रोल को जिंदगी भर याद करें। लोग हमारे काम की उतनी ही प्रशंसा करें, जितनी वे पुरुष ऐक्टर की करते हैं। यह बहुत अच्छी बात है कि महिलाओं पर फिल्में लिखी जा रही हैं। जब मैं 'राउडी राठौर' या 'दबंग' जैसी फिल्में कर रही थी, तो मेरे को-स्टार को देखकर अक्सर सोचती थी कि मुझे कब मौका मिलेगा यह सब करने का। कुछ समय बाद 'अकीरा' में मुझे मौका मिला। यह बहुत अच्छी बात है कि हम अलग कर रहे हैं। लोगों का नजरिया बदल चुका है, क्योंकि आप अगर आप पैसे खर्च कर फिल्म देखने जा रहे हैं, तो कुछ क्वॉलिटी और कंटेंट वाली चीजें तो चाहिए होंगी। फिल्म में प्यार, करियर की बात कही गई है, तो असल जिंदगी में आप इनसे संतुष्ट हैं? यही तो वजह है कि मैंने फिल्म के लिए हां कही है। मैं खुद को इस फिल्म से रिलेट करती हूं। मैं आज के जेनरेशन की लड़की हूं, जो अपनी जिंदगी में सबकुछ पाने की तलाश में है, वह इसके लिए काम भी कर रही है। एक चीज जो मुझे अच्छी लगी कि वह सबकुछ छोड़ कर खुद की कमी को अपना लेती है, तो सही मायने में उसे खुशी मिल जाती है। मैं भी वैसी ही हूं, मैंने अपने इंपरफेक्शन को गर्व के साथ एक्सेप्ट किया है। मैं जैसी हूं, वैसे ही मैंने खुद को अपनाया है। इसके अलावा और क्या कर रही हैं? आजकल इत्तेफाक के लिए शूट कर रही हूं, जो खत्म होने को है। दो महीने तो बहुत बिजी रहने वाली हूं। 'नूर' का प्रमोशन, 'इत्तेफाक' की शूटिंग, 'नच बलिए' की शूटिंग और इसके अलावा 'द बैंग टूर' के लिए डर्बन जा रही हूं। इन सबके बाद ही फ्री हो पाउंगी। सोशल साइट्स पर भी स्टार्स को टारगेट बनाया जाता है लेकिन इसके साथ ही ट्विटर ने एक अच्छी सुविधा दी है और वह है ब्लॉक करने की। मुझे लोगों को ब्लॉक करने में इतना मजा आता है कि मैं वह बयां नहीं कर सकती! लोगों को एक बात समझनी चाहिए, जो बातें वे सामने बैठकर नहीं कह सकते, तो उन्हें वे बातें ऑनलाइन भी नहीं कहनी चाहिए।
स्टार और उनके फैंस के अजीबोगरीब किस्से हम अक्सर सुनते रहते हैं। कई बार फैंस का प्यार स्टार्स के लिए परेशानी का सबब भी बन जाता है। हाल ही में एक ऐसे ही फैन से बॉलिवुड ऐक्टर रितिक रोशन का सामना हुआ। रितिक की एक फैन ने हाल ही में मीडिया को एक बयान देकर उन्हें हैरानी में डाल दिया। उस फैन के बयान से रितिक इतने परेशान हो गए कि उन्होंने उस फैन से सोशल मीडिया पर ही पूछ ही लिया, 'डियर लेडी, तुम कौन हो और क्यों झूठ बोल रही हो?' My dear lady, who are you and why are u lying. pic.twitter.com/xydPrKr8nH — Hrithik Roshan (@iHrithik) April 4, 2017 दरअसल पोलिश मॉडल एंजेला क्रिस्लिंस्की ने रितिक को अपना 'दोस्त और मेंटर' कहा था। जबकि रितिक ने अपने ट्वीट से यह जाहिर हो रहा है कि वह उन्हें जानते भी नहीं हैं। एंजेला हाल ही में अनुष्का शेट्टी की फिल्म 'साइज जीरो' के एक गाने में नजर आई हैं। एंजेला ने एक इंटरव्यू में बताया कि उन्होंने रितिक रोशन के साथ दो ऐड किए हैं और कैसे रितिक उनके मेंटर की तरह रहे हैं। फिर मांग ली माफी हालांकि, रितिक के सवाल किए जाने के बाद एंजेला ने रोशन से माफी मांगी और अपनी सफाई दी है। उन्होंने अपनी सफाई में रितिक के लिए एक लंबा खत लिखा है। एंजेला के सॉरी पोस्ट के बाद रितिक ने बात को खत्म करते हुए उन्हें करियर की शुभकामनाएं दी। बता दें कि रितिक के नाम पहले विदेशी ऐक्ट्रेस बारबरा मोरी और फिर कंगना रनौत के साथ जुड़ चुका है। इसलिए रितिक आजकल इस तरह की चीजों को लेकर बेहद सावधान रहते हैं। शायद यही वजह है कि उन्होंने एंजेला का इंटरव्यू देखकर उनसे डायरेक्ट सोशल मीडिया पर ही सवाल पूछ लिया, जिसके बाद एंजेला को बैकफुट पर आना पड़ा और उन्होंने सच्चाई जाहिर करते हुए रितिक से अपनी गलतबयानी के लिए माफी मांग ली। pic.twitter.com/hV6FHr805f — Angela Krislinzki (@angelakrislinzk) April 4, 2017 क्या कहा था इंटरव्यू में अपने इंटरव्यू में एंजेला ने कहा कि जब मैंने रितिक को बताया कि मैं हाफ स्पेनिश हूं, तो उन्हें स्पेन की याद आ गई। वह बहुत ही सपॉर्टिव हैं और उन्होंने मुझे ऐक्टिंग टिप्स भी दिए हैं।' उन्होंने दूसरी बार रितिक के साथ विज्ञापन की शूटिंग के बारे में बताते हुए कहा, 'मुझे लगा था वह मुझे भूल चुके होंगे, क्योंकि वह एक सुपरस्टार हैं, जिन्होंने अनेकों मॉडल्स के साथ शूट किए हैं। उन्होंने मजाक में मुझसे यह भी पूछा कि तुम्हारी आंखों का रंग असली है क्या? जब मैंने साउथ की फिल्म साइन की, तो उन्होंने मेरे फिल्म के निर्माताओं के बारे में पूछा और मुझे आश्वस्त किया कि यह फिल्म मुझे एक अच्छा स्थान दिलाएगी।' एंजेला ने अपने इंटरव्यू में कहा कि रितिक रोशन उसे अपनी एक फिल्म में लेने की भी प्लानिंग कर रहे हैं। उन्होंने कहा, 'मैं रितिक को अपना मेंटर मानती हूं और इसलिए उन्हें सारी बातें बताती हूं। मैं उनके साथ दोबारा काम करना चाहती हूं, लेकिन ऐसा कब होगा यह पता नहीं।'
नेहा वर्मा कपिल शर्मा और सुनील ग्रोवर के झगड़े का असर चैनल की टीआरपी पर पड़ता दिख रहा है। सुनील के जाने के बाद कपिल ने तीन एपिसोड शूट किए हैं। खबर है कि आने वाले दो एपिसोड के बाद सुनील ग्रोवर वापस एंट्री कर सकते हैं। चैनल से जुड़े सूत्रों की मानें तो सुनील जल्द ही कपिल शर्मा शो में वापसी कर सकते हैं। दरअसल सुनील इन दिनों ऑफिशल छुट्टियां मना रहे हैं। सुनील ने झगड़े से पहले ही अपने पर्सनल शोज के लिए प्रॉडक्शन वालों से छुट्टी मांग रखी थी। सुनील के बिना आने वाले चार एपिसोड का शूट होना भी तय था। ऐसे में, कपिल और सुनील के झगड़े ने इसे एक नया मोड़ दे दिया है। सुनील अपनी छुट्टियों के दौरान कॉमिडी लाइव शोज करने वाले थे। अभी अलविदा नहीं कहा यानी यह कहा जा सकता है कि सुनील ने ऑफिशली इस शो से अलविदा नहीं कहा है। सूत्रों की अगर मानें, तो अगले शो का शेड्यूल 7, 8, 11 और 12 अप्रैल तय किया गया है। कपिल इन दिनों अपनी अपकमिंग फिल्म 'फिरंगी' की शूटिंग के लिए राजस्थान में हैं। वहां से शूटिंग पूरी कर वह 7 को मुंबई आकर अपने शो के आने वाले एपिसोड्स की शूटिंग करेंगे। शो से जुड़े सूत्रों की मानें, तो इस महीने के आखिरी हफ्ते में सुनील भी इस शो से जुड़ जाएंगे। लेकिन यह वापसी चैनल के लिए थोड़ी महंगी होगी। दरअसल सुनील अपनी फीस बढ़ा कर ही इस शो से दोबारा जुड़ेंगे। सुनील ने मांगी मोटी फीस 'द कपिल शर्मा शो' की जान सुनील ग्रोवर ने भले ही कपिल से नाराज होकर सोशल मीडिया साइट्स पर अपना गुस्सा उतारा हो, लेकिन चैनल वालों से उनका झगड़ा नहीं हुआ है। इसका ताजा उदाहरण सुनील का इंडियन आइडल शो में परफॉर्म करना है। सूत्रों के अनुसार, सुनील ने यह बात कबूली है कि उनका झगड़ा चैनल वालों से नहीं है। इसलिए वह शो में आने के लिए राजी हो गए हैं। साथ ही सुनील ने मौके का फायदा उठाते हुए चैनल से ज्यादा फीस की डिमांड कर डाली है। शो में सुनील पैसे बढ़ा कर ही अपनी एंट्री करने वाले हैं। कपिल ने सॉरी नहीं कहा कपिल के गुस्सैल रवैये से नाराज टीम मेंबर्स ने शो को बायकॉट कर दिया था। कपिल ने सोशल साइट पर सुनील से माफी भी मांगी थी, लेकिन उन्होंने बाकी किसी भी टीम मेंबर से माफी नहीं मांगी है। सूत्रों के अनुसार, कपिल के रवैये में कोई खास बदलाव नहीं आया है। उन्होंने केवल सुनील से माफी मांग कर अपनी गलती सुधारने की कोशिश की थी, लेकिन बाकी किसी को-स्टार को कपिल का मैसेज नहीं आया है। जबकि टीम मेंबर इस इंतजार में हैं कि कपिल मैसेज कर उन्हें वापस बुला लें, ताकि वे भी शो की शुरुआत कर सकें।
मास्टर ब्लास्टर सचिन तेंडुलकर के गाने को रिलीज हुए दो दिन बीत चुके हैं और इतने कम समय में ही इस गाने को 16 लाख से ज्यादा लोग देख चुके हैं। रिलीज होने के कुछ घंटों के भीतर ही यह गाना वायरल हो गया था और देखते ही देखते 24 घंटे से भी कम समय में इसे 10 लाख व्यूज मिल गए। सचिन ने इस जबरदस्त रिस्पॉन्स के लिए ट्विटर पर फैन्स को शुक्रिया कहा है। इस गाने में सचिन का साथ निभा रहे हैं प्रसिद्ध प्लेबैक सिंगर सोनू निगम। गाने के बोल 'क्रिकेट वाली बीट' हैं, जिसमें दिग्गज क्रिकेटर ने अपने उन साथी खिलाड़ियों का जिक्र किया है, जिन्होंने कभी भी उनके साथ वर्ल्ड कप में हिस्सा लिया हो। Thanks for all the love guys! #CricketWaliBeat got 1 Million views in less than 24 hrs. Keep it coming. https://t.co/rBT5GaZXgg @sonunigam pic.twitter.com/UaxKnNwZ6r — sachin tendulkar (@sachin_rt) April 5, 2017 गाने को मिल रहे इतने अच्छे रिस्पॉन्स पर म्यूजिक डायरेक्टर ने कहा, 'इतने कम समय में गाने को दस लाख व्यूज मिलना, हैरानी की बात नहीं है क्योंकि लोग सचिन को प्यार करते हैं और इस गाने में क्रिकेट, कॉलीग और फैन्स को लेकर सचिन का प्यार साफ झलक रहा है। अब जो कि वह क्रिकेट के भगवान कहे जाते हैं, ऐसे में उनका किया कुछ भी मिस करना बहुत मुश्किल है।' इस गाने में सचिन ने वीवीएस लक्ष्मण, राहुल द्रविड़, कपिल देव, संजय मांजरेकर, सौरभ गांगुली और महेंद्र सिंह धोनी का नाम लिया है। धोनी का नाम उन्होंने सबसे आखिरी में लिया है। इसके अलावा कुछ ऐसे खिलाड़ियों का भी जिक्र किया है, जिनका अतंरराष्ट्रीय करियर बहुत छोटा रहा और लोगों ने उन्हें भुला दिया। ऐसे ही खिलाड़ी में से एक इंदौर के क्रिकेटर अमय खुरासिया का जिक्र है।
हॉलिवुड की आने वाली सुपरहीरो फिल्म 'स्पाइडर-मैन : होमकमिंग' का ट्रेलर भारत में 10 भाषाओं में रिलीज किया जाएगा। फिल्म का ट्रेलर हिंदी, पंजाबी, तमिल, तेलुगू, गुजराती, मलयालम, भोजपुरी, कन्नड़, मराठी और बांग्ला में रिलीज होगा। सोनी पिक्चर्स एंटरटेनमेंट (इंडिया) के मैनेजिंग डायरेक्टर विवेक कृष्णानी ने कहा, 'हम दर्शकों के साथ जुड़ने के लिए ऐसे तरीके तलाशने पर गर्व महसूस करते हैं, जो अक्सर इस उद्योग के लिए एक नए चलन को स्थापित करती है। हम स्पाइडर-मैन का एक नायक की तरह स्वागत करना चाहते हैं और इससे बेहतर क्या हो सकता है कि भारत के लोग अपने घरों में अपनी भाषाओं में उसका स्वागत करें।' कृष्णानी ने कहा कि भारत के लोग स्पाइडर-मैन को प्यार करते हैं और इस सीरीज की फिल्मों ने भारतीय बॉक्स ऑफिस पर कामयाबी के झंडे गाड़े हैं। हॉलैंड ने पिछले साल स्पाइडर-मैन के रूप में फिल्म 'कैप्टन अमेरिका : सिविल वार' से शुरुआत की थी। फिल्म 'स्पाइडरमैन : होमकमिंग' भारत में सात जुलाई को अंग्रेजी, हिंदी, तमिल और तेलुगू में रिलीज होगी।
'फैंटम फिल्म्स' अपनी आनेवाली कॉमिडी में भाग्यश्री के बेटे अभिमन्यु दसानी को लॉन्च करनेवाली है। फिल्म का नाम 'मर्द को दर्द नहीं होता' है। यह फिल्म वासन बाला के निर्देशन में बन रही है। दसानी के साथ एक और नया चेहरा फिल्म में है। इस फिल्म में मुख्य नायिका के किरदार में राधिका मदान को लिया गया है। इस फिल्म के लिए दोनों कलाकार एक साल से कठिन ट्रेनिंग के दौर से गुजर रहे हैं। इस फिल्म में कुछ ऐसे ऐक्शन सीन होंगे जो इससे पहले पर्दे पर नहीं दिखे हैं। इस फिल्म में तमिल स्टार विजय सेठुपति भी मुख्य भूमिका में हैं। प्रॉडक्शन हाउस के संस्थापकों में से एक फिल्म निर्माता अनुराग कश्यप ने बताया, 'वासन ने बहुत ही मजाकिया मार्शल आर्ट्स वाली फिल्म लिखी है, इस तरह की चीज मैंने न तो पढ़ी है और न ही देखी है। यह बहुत ही देसी और बहुत ही नई है और मैं खुश हूं कि मुझे इसे प्रड्यूस करना है।'
धीरे-धीरे ही सही लेकिन अब कपिल शर्मा को ऐहसास हो रहा है कि सुनील ग्रोवर, चंदन प्रभाकर और अली असगर के शो छोड़कर जाने से 'द कपिल शर्मा शो' को कितना नुकसान हो रहा है। कपिल अपने शो में जान डालने और लोगों को हंसाने की पुरजोर कोशिश कर रहे हैं लेकिन उनकी यह कोशिश सफल होती नहीं दिख रही। राजू श्रीवास्तव, सुनील पाल और अहसान कुरैशी को शो में लाने का फॉर्म्यूला भी काम नहीं आया। 30 मार्च की रात कपिल शर्मा ने अपने शो में बंपर का किरदार निभाने वाले किकू शारदा और सरला का किरदार निभाने वाली शुमोना को शूटिंग के लिए बुलाया। राजू श्रीवास्तव भी वहीं पर थे और कपिल के कहने पर ये तीनों लोग शूटिंग के लिए पहुंच गए। यहां तक की कीकू शारदा जिन्हें इंडियन आइडल शो की शूटिंग के लिए जाना था उन्होंने भी अपने शूट को कपिल के शो की शूटिंग के लिए रीशेड्यूल कर दिया। शूटिंग के लिए स्टेज तैयार था लेकिन कॉमेडी शो की शूटिंग से हंसी गायब थी। ऐक्टर्स के बीच ना कोई आपसी साझेदारी थी और न ही मस्ती। जब कपिल स्टेज पर आए तो ऐसा लग रहा था कि जबरन हंसी को बीच में घुसाने की कोशिश की जा रही हो। ऐक्टर्स की कॉमिक टाइमिंग भी गायब थी। इन सबसे नाराज होकर कपिल शर्मा ने महज 10 मिनट के अंदर ही शो की शूटिंग कैंसल कर दी। जब इस बारे में कीकू से पूछा गया तो वह नाराज हो गए और कहने लगे कि उन्हें इन सब चीजों के बारे में नहीं पता और उनसे कुछ न पूछा जाए। पूरे एपिसोड की शूटिंग कंप्लीट हुई या नहीं इस बारे में पूछने पर नाराज कीकू ने कहा कि उन्हें अकेला छोड़ दिया जाए क्योंकि वह अपने काम के बारे में कोई बात नहीं करना चाहते।
मशहूर फिल्मकार राम गोपाल वर्मा ने बुधवार को श्रीदेवी के बचपन की एक तस्वीर शेयर करते हुए ऐक्ट्रेस को एक चमत्कार बताया। उन्होंने इस पर हैरानी जताई कि कैसे यह छोटी सी लड़की भारतीय सिनेमा की सुपरस्टार बन गई। वर्मा ने ट्विटर पर कहा, 'कौन कल्पना कर सकता था कि एक छोटी-सी लड़की भारतीय पर्दे की इतनी बड़ी सुपरस्टार बनेगी। श्रीदेवी चमत्कार हैं।' Who could have imagined this little girl will become the biggest super star ever of Indian Screen.. @SrideviBKapoor... https://t.co/eEjbQ23wWw&mdash; Ram Gopal Varma (@RGVzoomin) 1491370606000 उन्होंने श्रीदेवी की उनके माता-पिता के साथ एक तस्वीर शेयर की। श्रीदेवी और वर्मा साथ में तेलुगू फिल्में 'क्षणा क्षणं' और 'गोविंदा गोविंदा' में काम कर चुके हैं। वर्मा फिलहाल अपनी 'सरकार 3' की रिलीज का इंतजार कर रहे हैं, जबकि श्रीदेवी की आगामी रिलीज होने वाली फिल्म 'मॉम' है।
बॉलिवुड अभिनेता इरफान खान ने अपनी फिल्म 'हिंदी मीडियम' के ट्रेलर लॉन्च के दौरान बताया कि अभिनेता विनोद खन्ना की वायरल हो रही अस्पताल की एक फोटो में उनकी हालत देखकर वह हैरान रह गए। विनोद खन्ना की ऐसी कमजोर हालत देखकर इरफान खान ने कहा कि तस्वीर देखकर उन्हें बहुत बड़ा झटका लगा है। अगर विनोद खन्ना के इलाज के लिए शरीर का कोई अंग दान करना पड़े तो वह तैयार हैं। इरफान ने कहा, 'मेरी भगवान से प्रार्थना है कि विनोद खन्ना जी जल्दी से स्वस्थ हो जाएं। अगर उनके इलाज में मेरी कोई भी जरूरत हो या कोई अंग देना हो तो मैं दे दूंगा। विनोद खन्ना मेरे लिए बहुत मायने रखते हैं। हमारी हिंदी फिल्म इंडस्ट्री में दो लोग बहुत खूबसूरत हीरो रहे हैं, जिनमें एक तो धर्मेंद्र जी हैं और दूसरे विनोद खन्ना जी। मैंने आज सुबह जब उनकी अस्पताल वाली तस्वीर देखी तो मुझे बहुत धक्का लगा। मेरी भगवान से यही कामना है कि जल्दी ही उनकी हेल्थ ठीक हो जाए और वह अच्छे दिखें। मैंने विनोद जी की सभी फिल्में देखी हैं। मुझे याद है फिल्म 'खून पसीना' में उनकी आंखे लाल थी जिसके लिए उन्होंने कुछ किया था जिससे आंख हर समय लाल दिखे।' शरीर में पानी की कमी यानी डीहाइड्रेशन के चलते बॉलिवुड के दिग्गज अभिनेता विनोद खन्ना को अस्पताल में भर्ती कराया गया। उन्हें शुक्रवार रात को गिरगांव में बने रिलाइंस फाउंडेशन एंड रिसर्च सेंटर में भर्ती कराया गया था। उनके बेटे राहुल ने एक बातचीत में कहा था कि डॉक्टर जल्द ही उन्हें डिस्चार्ज कर देंगे। बीमारी ने खन्ना को इतना बदल दिया है कि ठीक से उन्हें पहचान पाना मुश्किल हो रहा है। बेटे राहुल ने कहा है कि अस्पताल के स्टाफ ने पिता की देखभाल अच्छी तरह कर रहे हैं। उनकी हालत में तेजी से सुधार भी हो रहा है। जल्द ही उन्हें डिस्चार्ज कर दिया जाएगा। विनोद खन्ना इस समय पंजाब के गुरदासपुर से सांसद हैं। इरफान खान ने अपनी आने वाली फिल्म 'हिंदी मीडियम' का ट्रेलर रिलीज किया है।उन्होंने अपने ट्विटर पेज पर फिल्म का ट्रेलर शेयर करते हुए लिखा है, 'हिंदी इंग्लिश की कुश्ती शुरू'। फिल्म में इरफान एक छोटी बच्ची के पिता और अभिनेत्री सबा कमर मां की भूमिका में हैं। इरफान की यह फिल्म 12 मई को रिलीज होगी। फिल्म का निर्देशन साकेत चौधरी ने किया है। फिल्म के प्रड्यूसर भूषण कुमार हैं।
नई दिल्ली इन दिनाें ऐक्टर्स के अपनी फिल्मों में गाना गाने का चलन बढ़ता जा रहा है। इंटरनैशनल सिंगर बन चुकीं प्रियंका के बाद बॉलिवुड की यंग ब्रिगेड की ऐक्ट्रेसेज में आलिया भट्ट, श्रद्धा कपूर, सोनाक्षी सिन्हा अदाकारी के साथ-साथ गायिकी में हाथ आजमा चुकी हैं। इस कड़ी में ताजातरीन नाम जुड़ा है एक्ट्रेस परिणीति चोपड़ा का, जिन्होंने अपनी अपकमिंग फिल्म 'मेरी प्यारी बिंदू' के गाने माना कि हम यार नहीं... से गायिकी की दुनिया में कदम रख दिया है। परी इस फिल्म में कुछ सदाबहार पुराने गाने भी गाती दिखाई देंगी। पढ़ें: टॉप-10: ये हैं दुनिया की सबसे खूबसूरत हसीनाएं हालांकि, फिल्म ऐक्टर्स के प्लेबैक गायिकी में हाथ आजमाने के इस चलन पर गाहे-बगाहे सवाल भी उठते रहते हैं। लेकिन परिणीति इस बहस को बेमाने मानती हैं। बकौल परिणीति, 'प्लेबैक सिंगर्स कभी रिप्लेस नहीं किए जा सकते क्योंकि वो खूबसूरत, तकनीकी रूप से सक्षम और अपने काम के एक्सपर्ट हैं। लेकिन अगर कोई ऐक्टर गाना चाहता है, उसे गाने का शौक है तो हमें उसे भी खुले दिल से कुबूल करना चाहिए। मुझे समझ नहीं आता कि जब हम लोग डांस करते हैं तब कोई सवाल क्यों नहीं करता, जब डांस के लिए भी तो डांसर्स हाेते हैं। इसलिए अगर हम गाना चाहते हैं, तब भी किसी को दिक्कत नहीं होनी चाहिए। मुझे लगता है कि इसमें गाने और फिल्म की बेहतरी ही है।' फिल्म के ट्रेलर लॉन्च के मौके पर परिणीति ने कहा, 'उनके घर में गाने की खास जगह रही है। उनके पापा और बड़े पापा (प्रियंका चोपड़ा के पापा) चोपड़ा ब्रदर्स के नाम से स्टेज पर गाया करते थे। मैं और प्रियंका उनका साथ देते थे। इसलिए मेरे लिए जरूरी था कि मैं जब भी कोई गाना रिलीज करूं वो उस लेवल का होना चाहिए। इसलिए जब ये गाना आया तो प्रियंका सहित मेरे सभी परिवार वालों और दोस्तों ने यही कहा कि चलो, इज्जत बचा ली है।' सभी को गाना बहुत पसंद आया। कोलकाता के बैकग्राउंड पर बनी फिल्म 'मेरी प्यारी बिंदू' में परिणीति एक सिंगर की भूमिका निभा रही हैं। वहीं उनके साथ इस फिल्म में आयुष्मान खुराना भी नजर आएंगे।
मथुरा BJP सांसद हेमा मालिनी ने बताया कि पूर्व प्रधानमंत्री एवं भारतीय जनता पार्टी के वरिष्ठतम नेता अटल बिहारी वाजपेयी को उनकी एक फिल्म इतनी ज्यादा पसंद आई कि उन्होंने 25 बार देखी थी। साथ ही इसी कारण से वाजपेयी उनसे अपनी पहली मुलाकात में कुछ हिचकिचा भी रहे थे क्योंकि वह खुद हेमा के प्रशंसक हैं। हेमा मालिनी ने गुरुवार को पार्टी के स्थापना दिवस समारोह में बताया, 'मुझे राजनीति में, वह भी खास तौर पर BJP में लाने का श्रेय एक प्रकार से मेरे पूर्व सहकर्मी अभिनेता एवं गुरुदासपुर से सांसद रहे विनोद खन्ना हो जाता है। 1999 में गुरुदासपुर से दूसरी बार लोकसभा का चुनाव लड़ रहे खन्ना ने मुझे अपने यहां प्रचार के लिए बुलाया था।' उन्होंने बताया, तत्कालीन अध्यक्ष लालकृष्ण आडवाणी ने उनके लिए प्रचार के लिए कहा था। मां ने भी उनका (आडवाणी का) नाम सुनकर प्रचार करने की अनुमति दे दी थी। तब पहला भाषण मां ने लिखकर दिया था। सभा में बहुत भीड़ थी जिससे खुश होकर आडवाणी ने बिहार में प्रचार का न्योता दे दिया। उसके बाद तो मैं अक्सर BJP के प्रचार में जाने लगी। 2003 में उन्होंने राज्यसभा सदस्य बनाकर मुझे एक बड़ी जिम्मेदारी भी दे दी। उन्होंने कहा, 'मुझे याद है जब एक बार मैंने पदाधिकारियों से कहा कि मैं भाषणों में अटल बिहारी वाजपेयी का जिक्र करती हूं लेकिन उनसे कभी मिली नहीं, मिलवाइए। तब वह मुझे उनसे मिलाने ले गए। मुलाकात में मैंने महसूस किया कि अटल बिहारी वाजपेयी बात करने में कुछ हिचकिचा रहे हैं। इस पर मैंने वहां मौजूद एक महिला से पूछा, क्या बात है? अटल जी ठीक से बात क्यों नहीं कर रहे? उन्होंने बताया, असल में यह आपके बहुत बड़े प्रशंसक रहे हैं। इन्होंने 1972 में आई आपकी फिल्म 'सीता और गीता' 25 बार देखी थी। आज अचानक आपको सामने पाकर हिचकिचा रहे हैं।' 'सीता और गीता' फिल्म में दिखे थे हेमा के दो बिलकुल अलग रूप हेमा ने बताया कि इसके बाद तो वह गुजरात में मोदी के लिए तो छत्तीसगढ़ में डॉ. रमण सिंह के लिए, जहां भी पार्टी ने प्रचार के लिए बुलाया, जाती रहीं। परिणाम भी अच्छे ही रहे। संयोग ही था कि सभी जगह BJP जीतती गई लेकिन अफसोस है कि बिहार में ऐसा न हो सका। उन्होंने कहा, कोई बात नहीं अब UP में जीते हैं। अन्य जगह भी BJP की सरकार बन रही है। कार्यकर्ताओं ने बहुत अच्छा काम किया है, उन्हें बधाई।
रिऐलिटी टीवी स्टार किम कार्डैशियन का कहना है कि वह अपने हज्बंड रैपर कान्ये वेस्ट से तीसरे बच्चे की मां बनना चाहती हैं। वेबसाइट 'डेलीमेल डॉट को डॉट यूके' के मुताबिक, पारिवारिक टीवी शो 'कीपिंग विद द कार्डैशियन' के आगामी एपिसोड के प्रोमो में किम ने इस बात का खुलासा किया है कि उनकी योजना एक और बच्चे की मां बनने की है। पहले से दो बच्चों बेटी नॉर्थ और बेटे सेंट की मां किम ने हालांकि कहा कि डॉक्टरों ने उन्हें फिर से गर्भावस्था से बचने का सुझाव दिया है, क्योंकि यह उनके लिए शायद सुरक्षित नहीं साबित हो। किम विडियो में कह रही हैं, 'मैं एक और बच्चे की मां बनने के लिए कोशिश करने जा रही हूं। मैं चाहती हूं कि मेरे बच्चों के भाई-बहन हों, लेकिन चिकित्सकों को लगता है कि यह मेरे लिए सुरक्षित नहीं है।' इससे पहले किम अपनी दोनों प्रेग्नेंसी के दौरान पेश आई मुश्किलों का जिक्र कर चुकी हैं। किम के बगल में बैठी हुई उनकी मां क्रिस जेनर विडियो क्लिप में उन्हें आगाह करते हुए कहती हैं, 'मैं नहीं चाहती कि तुम कुछ ऐसा करो, जिससे तुम्हारा जीवन खतरे में पड़ जाए।'
बॉलिवुड ऐक्टर संजय दत्त आने वाली फिल्म 'गोलमाल अगेन' के सेट पर पहुंचे, जहां रोहित शेट्टी की पूरी टीम उनसे मिलकर बेहद खुश हुई। संजय के साथ 'मुन्ना भाई' का हिस्सा रहे अरशद वारसी ने शनिवार सुबह ट्विटर पर कहा, 'मेरे भाई संजय दत्त प्यारे व्यक्ति हैं। वह 'गोलमाल अगेन' के सेट पर हम सबको हाय! बोलने आए।' फिल्म की शूटिंग यशराज स्टूडियो में चल रही है। संजय ने अपने करीबी दोस्त अजय देवगन से मुलाकात की और परिणीति चोपड़ा, तब्बू, तुषार कपूर, कुनाल खेमू और श्रेयस तलपड़े के साथ बातचीत कर समय बिताया। अपनी आने वाली फिल्म 'भूमि' की ​ आगरा में शूटिंग करने के बाद संजय मुंबई लौट आए है। यहां पहुंचते ही जैसे ही उन्हें पता चला कि फिल्म की शूटिंग चल रही है, उन्होंने तुरंत अपने खास दोस्त अजय, अरशद और रोहित से मिलने का प्लान बनाया। My brother, Sanjay Dutt, the sweetest man I know, dropped in to say hi!.. #GolmaalAgain pic.twitter.com/1OMtVpFbpz — Arshad Warsi (@ArshadWarsi) April 1, 2017 संजय ने फिल्म के सभी कलाकारों को शुभकामनाएं दीं। बता दें कि जेल से वापस आने के बाद संजय 'भूमि' के साथ वापसी कर रहे हैं, जिसके निर्देशक उमंग कुमार हैं। फिल्म 'भूमि' एक पिता-बेटी के बीच की एक इमोशनल कहानी है।'
बॉलिवुड अभिनेता अक्षय कुमार साल की शुरुआत से ही अपनी आनेवाली फिल्मों के नामों का दनादन ऐलान करते जा रहे हैं। पिछले दिनों अक्षय ने घोषणा की थी कि वह 'मुगल' नाम की एक फिल्म में संगीत के क्षेत्र के महान दिग्गज गुलशन कुमार का किरदार निभाएंगे। इन दिनों इंदौर में अपनी अगली फिल्म 'पैड मैन' की शूटिंग कर रहे अक्षय ने 'मुगल' की कागजी कार्यवाही एक 300 साल पुराने शिव मंदिर में पूरी की। हाल ही में टी सीरीज के मालिक भूषण कुमार को अक्षय ने फिल्म से संबधित औपचारिक समझौते के कॉन्ट्रैक्ट को साइन करने के लिए इंदौर आने का निमंत्रण भेजा। फिल्म 'मुगल' को लेकर अक्षय और टी सीरीज के बीच मौखिक बातचीत हो गई थी लेकिन कुछ औपचारिक और जरूरी कॉन्ट्रैक्ट में साइन करना बाकी था। इंदौर में अपनी अगली फिल्म 'पैडमैन' की शूटिंग कर रहे अक्षय ने भूषण को इंदौर के करीब महेश्वर में 300 साल पुराने भगवान शिव के मंदिर में आमंत्रित किया। अक्षय हमेशा की तरह सुबह-सवेरे तैयार हो कर मंदिर पहुंचे और भूषण कुमार को गुलशन कुमार की बायॉपिक 'मुगल' से जुड़े दस्तावेज के साथ बुलाया। अक्षय ने सबसे पहले शिव जी की पूजा की और उसके बाद शिव जी की प्रतिमा के सामने ही अक्षय ने फिल्म के दस्तावेजों पर हस्ताक्षर किया। अक्षय और भूषण कुमार की माने तो गुलशन कुमार शिव जी के भक्त थे। अब अगर उनके जीवन पर फिल्म बनाने की शुरुआत हो रही है तो फिल्म से संबधित कॉन्ट्रैक्ट साइन करने के लिए शिव मंदिर से बेहतर भला कौन सी जगह हो सकती है। भूषण कुमार उस वक्त बेहद खुश हुए जब अक्षय ने उन्हें फिल्म के बारे में फोन कर इंदौर आने के लिए कहा था। अक्षय ने भूषण को सुझाव दिया कि महेश्वर में भगवान शिव का 300 साल पुराना मंदिर है और वह भगवान शिव के सामने इस फिल्म के लिए औपचारिक हस्ताक्षर करना चाहते हैं। इस मौके पर भूषण कुमार के साथ-साथ फिल्म के लेखक और निर्देशक सुभाष कपूर और सह निर्माता विक्रम मल्होत्रा भी मौजूद थे। अक्षय द्वारा फिल्म साइन करने के बाद भूषण ने कहा, 'शिव मंदिर के अंदर मेरे पिता के बायॉपिक पर हस्ताक्षर करना मेरे लिए स्वप्न के सामान था। मैं उस समय अक्षय के बगल में बैठ कर अपने पिता की मौजूदगी को महसूस कर रहा था मैं इस बात को शब्दों में बयां नही कर सकता।' फिल्म 'मुगल' में अपने किरदार को लेकर एक बातचीत में अक्षय कुमार ने कहा, 'मैं सौभाग्यशाली हूं कि गुलशन जी को अच्छी तरह से जानता हूं। मेरी पहली फिल्म 'सौगंध' से उनके साथ मेरा जुड़ाव शुरु हुआ। हम दोनों में बहुत सी बातें मिलती-जुलती हैं और एक जैसी पृष्ठभूमि से ताल्लुक रहा है। मैं पर्दे पर उनका किरदार निभाने को लेकर उत्साहित हूं।' खबर है कि गुलशन कुमार की बायॉपिक 'मुगल' के लिए अक्षय ने 27 करोड़ रूपए चार्ज किये हैं। इसके अलावा उन्हें 'मुगल' के प्रॉफिट में हिस्सा दिया जा रहा है। गुलशन कुमार की अगस्त 1997 में मुंबई के जीतेश्वर महादेव मंदिर के बाहर गोली मारकर हत्या कर दी गयी थी। संगीत क्षेत्र के दिग्गज के जीवन पर आधारित फिल्म ‘मुगल’ का निर्माण गुलशन की पत्नी सुदेश कुमारी कर रही हैं। यह फिल्म 2018 में प्रदर्शित होगी। फिल्म का निर्देशन 'जॉली एलएलबी' के निर्देशक सुभाष कपूर करेंगे। अक्षय कुमार की आखिरी चारों फिल्में 100 करोड़ क्लब में शामिल हुई हैं।
दिवंगत ऐक्ट्रेस प्रत्यूषा बनर्जी की करीबी रहीं काम्या पंजाबी ने उनकी निजी डायरी पुलिस को नहीं देने को लेकर आरोपी राहुल राज सिंह पर सवाल उठाए हैं। प्रत्यूषा ने पिछले साल अप्रैल में खुदकुशी कर ली थी। राहुल पर प्रत्यूषा की जिंदगी में तनाव भर देने का आरोप है, जिसके कारण अभिनेत्री ने खुदकुशी जैसा कदम कदम उठाया। काम्या का कहना है, 'घटना को एक वर्ष हो चुका है। उसने अभी तक पुलिस को डायरी क्यों नहीं दी? उसकी डायरी में यह जरूर लिखा होगा कि वह डिप्रेशन में थी और मरना चाहती थी।' काम्या ने 'हम कुछ कह न सके' नाम से एक शॉर्ट फिल्म बनाई है, जिसके लिए राहुल ने उन पर मानहानि का मुकदमा किया है। राहुल का आरोप है कि फिल्म का चरित्र उनके निजी जीवन को निरूपित करता है। हालांकि काम्या ने इससे इनकार किया है। उनका कहना है कि 18 मिनट की यह शॉर्ट फिल्म तनाव व अहम को लेकर है, जिसके कारण एक युवा लड़की खुदकुशी कर लेती है। फिल्म का निर्माण स्टे ट्यून्ड मीडिया ने किया है। फिलहाल इस शॉर्ट फिल्म पर महाराष्ट्र में दिंडोशी की सत्र अदालत ने रोक लगा दी है। इस बारे में काम्या ने कहा, 'क्या राहुल दुनिया में एक ही है? तब तो फिर राहुल गांधी, राहुल राय को भी आपत्ति जतानी चाहिए। (राहुल राज) सिंह हमारी फिल्म का हीरो नहीं है। मैं मानहानि के मामले को देख लूंगी। मैं पीछे नहीं हटूंगी। मैं किसी से डरती नहीं हूं।' काम्या का अब भी मानना है कि राहुल ही प्रत्यूषा की मौत का जिम्मेदार है। उन्होंने कहा, 'अगर उसने आत्महत्या की है तो उसे वहां तक पहुंचाने वाला कौन है? मैं अब भी कहूंगी की वही (राहुल राज सिंह) ही इस घटना का जिम्मेदार है।'
रिऐलिटी टीवी स्टार किम कार्डैशियन ने कथित तौर पर अपने रैपर पति कान्ये से अलगाव का एक दृश्य फिल्माया है। पिछले दिनों पैरिस में हुई लूटपाट के बाद से इस लोकप्रिय हस्ती के रिश्तों में उतार-चढ़ाव आए। वेबासाइट 'एसशोबिज डॉट कॉम' ने सूत्रों के हवाले से बताया कि किम ने पारिवारिक शो 'कीपिंग अप विद कार्डैशियन' में अपनी मां क्रिस जेनर के साथ यह दृश्य फिल्माया। सूत्र ने कहा, 'किम और उनकी मां क्रिस जेनर ने कान्ये से अलगाव का एक दृश्य फिल्माया है। कैमरे के सामने दोनें रो रही हैं।' किम ने कथित तौर पर अपनी मां को बताया कि शादी को बचाने के लिए काफी कोशिशें करने के बावजूद उनके और कान्ये के बीच सबकुछ ठीक नहीं हो रहा। सूत्र ने बताया कि किम को लगता है कि उन्हें और कान्ये को अलग रहकर खुद को समय देने की जरूरत है और इस बारे में सोचने की जरूरत है।
बॉलिवुड अभिनेत्री विद्या बालन इन दिनों अपनी रिलीज़ के लिए तैयार फिल्म 'बेगम जान' के प्रमोशन में जी जान से जुटी हैं। इसी सिलसिले में नवभारतटाइम्स डॉट कॉम से हुई विशेष बातचीत में विद्या बताती हैं कि एक बार आमिर खान की वजह से उनका ईगो हर्ट हुआ था। विद्या की मानें तो आमिर खान के सामने उन्हें मीडिया ने एक झटके में इग्नोर कर दिया था, यह बात वह कभी भूल नहीं पाती हैं । विद्या बताती हैं, 'मुझे याद है मैं किसी के फ्यूनरल पर गई थी, वहां मीडिया भी आई थी और मीडिया वाले फ़ोटोग्राफ़र मेरी तस्वीरें ले रहे थे... क्योंकि उस समय मैं अकेली ऐक्टर थी जो वहां मौजूद थी। मैं लोगों से बातचीत कर रही थी। थोड़ी देर बाद वहां आमिर खान आए तो हड़कंप मच गया... जो मीडिया मेरे सामने थी वही मुझे धक्का देते हुए आमिर खान की ओर बढ़ गई। मुझे इस बात का बहुत धक्का लगा, मुझे लगा क्या मेरी कोई अहमियत नहीं है? मैं कभी भूल नहीं पाती हूं कि मीडिया ने आमिर खान के आने के बाद मुझे इग्नोर किया था।' विद्या आगे बताती हैं, 'बाद में मुझे एहसास हुआ कि मीडिया ने मेरे साथ यह व्यवहार किसी गलत भाव से नहीं किया, वह तो अपना काम कर रहे थे। मैं समझ गई थी कि वहां पहुंचे आमिर खान मुझसे ज्यादा बड़े और सफल अभिनेता हैं और मीडिया का उनकी ओर जाना सामान्य सी बात है... लेकिन मैं वह घटना कभी भूल नहीं पाई।' विद्या की मानें तो रोजमर्रा की लाइफ में कभी किसी बाद से निराश होने पर, जैसे किसी फिल्म के न चलने पर होने वाले डिप्रेशन पर या किसी तरह के मानसिक, शारीरिक अथवा आर्थिक नुकसान पर वह अकेले परेशान नहीं होती बल्कि वह अपनी परेशानी को अपने परिवार में पहले मां-पापा और बहन से और अब पति सिद्धार्थ से खुलकर कहती हैं। विद्या कहती हैं, 'मुझे जब भी किसी की कोई बात या कॉमेंट के निराशा होती है तो मैं अपने परिवार के लोगों के सामने जरूर कहती हूं, इससे बुरी बात का असर कम होता है। मैं तब तक वह बात परिवार के किसी सदस्य को बताती रहती हूं जब तक वह मेरे सिस्टम से पूरी तरह निकल न जाए। मेरा परिवार और सिद्धार्थ मुझे खूब सुनते हैं और लास्ट में वह कोई ऐसी एक बात कह देंगे जिससे मुझे थोड़ी राहत मिल जाती है।' विद्या की फिल्म 'बेगम जान' में भारत और पाकिस्तान के बंटवारे के समय की कहानी है। यह एक कोठे के बारे में है जो हिंदुस्तान और पाकिस्तान के बॉर्डर के बीच पड़ता है। विद्या बालन इस कोठे की मालकिन 'बेगम जान' की मुख्य भूमिका में हैं, जिनके साथ और भी लड़कियां रहती हैं। वह इन सभी के साथ मिलकर अपने घर को बचाने की लड़ाई लड़ती हैं। फिल्म की पहली झलक में विद्या के कई पावरफुल डायलॉग हैं। फिल्म का निर्देशन श्रीजीत मुखर्जी ने किया है, यह फिल्म 14 अप्रैल को सिनेमा घरों में रिलीज होगी।
सेंसर बोर्ड ने ऑस्कर जीत चुकी फिल्म 'द डैनिश गर्ल' के टीवी प्रीमियर को स्थगित करने का फैसला किया है। यह फिल्म सोनी ले प्लेक्स एचडी पर दिखाई जानी थी। भारत में पिछले साल यह फिल्म ‘A’ सर्टिफिकेट के साथ रिलीज की गई थी। सेक्स रीअसाइनमेंट सर्जरी पर बनी यह दुनिया की पहली फिल्म है। खबर थी कि यह फिल्म कुछ कट के साथ टीवी पर प्रसारित की जाएगी, लेकिन टेलिकास्ट से पहले सेंसर बोर्ड ने इसके टीवी प्रीमियर पर रोक लगा दी। नाम न बताने की शर्त पर सेंसर बोर्ड के एक सदस्य ने बताया, 'इस फिल्म का सब्जेक्ट कॉन्ट्रोवर्शल है। यह बच्चों के लिए ठीक नहीं है। यह एक ऐसे आदमी की कहानी है जो औरत बनना चाहता है। यह काफी सेंसिटिव सब्जेक्ट है और इसको एडिट भी आखिर कैसे किया जाए।' टॉम हूपर निर्देशित यह फिल्म एल्बे के जीवन पर आधारित है। इसमें एडी रेडमेन और एलीशिया विकेंडर लीड रोल में हैं। एल्बे दुनिया की उन कुछेक लोगों में से थी, जिसने सर्जरी के जरिये अपना जेंडर चेंज कराया था। We know how much you wished to watch The Danish Girl this Sunday & regret the inconvenience caused. We thank you for your constant support. pic.twitter.com/eti2TAxBRV — Sony Le PLEX HD (@SonyLePLEXHD) March 24, 2017 चैनल ने ट्विटर पर जानकारी देते हुए लिखा, 'हम खेद के साथ यह सूचित कर रहे हैं कि सोनी ले प्लेक्स एचडी अंतरराष्ट्रीय स्तर पर प्रशंसित और अवॉर्ड विजेता फिल्म ‘द डैनिश गर्ल’ का 26 मार्च को प्रीमियर करने में सक्षम नहीं है क्योंकि टेलिकास्ट के लिए जरूरी सर्टिफिकेट अब तक नहीं मिल सका है।'
लॉस ऐंजिलिस एंजेलिना जोली, एमा वाटसन, ब्लेक लाइवली और मिशेल ओबामा जैसी प्रसिद्ध हस्तियों को पीछे छोड़ते हुए ऐक्ट्रेस प्रियंका चोपड़ा दुनिया की दूसरी सबसे खूबसूरत महिला बन गई हैं। तस्वीरें, जर्नल और विडियो शेयर करने वाले लॉस एंजिलिस स्थित सोशल मीडिया नेटवर्क बजनेट द्वारा किये गए सर्वे में प्रियंका से आगे सिर्फ पॉप स्टार बेयॉन्से ही रहीं। बेयॉन्से इस सूची में टॉप पर हैं। 34 वर्षीय स्टार प्रियंका चोपड़ा ने ट्विटर पर सूची को शेयर किया और वोट करने के लिए अपने प्रशंसकों का धन्यवाद किया। प्रियंका ने लिखा, ‘बजनेट और वोट करने वाले सभी लोगों को धन्यवाद। बेयॉन्से मेरे लिए भी नंबर वन हैं।’ इस सूची में तीसरे स्थान पर मॉडल टेलर हिल हैं और उनके बाद चौथे, पांचवें और छठे स्थान पर क्रमश: वाटसन, डकोटा जॉनसन और हिलेरी क्लिंटन हैं। जोली आठवें स्थान पर हैं, जबकि इस वर्ष की ऑस्कर विजेता एमा स्टोन 12वें नंबर पर हैं। सुपरमॉडल गिगी हदीद 13वें स्थान पर हैं और अमेरिका की पूर्व प्रथम महिला 21वें नंबर पर हैं। इस लिस्ट में ‘वंडर वुमन’ की स्टार गैल गैडोट, ओपरा विनफ्रे, नाओमी कैंपबेल, एलिसिया विकेंडर, मार्गट रॉबी और फिल्म ‘बेवॉच’ में प्रियंका की सह-कलाकार एलेक्सांद्रा डैडारियो भी शामिल हैं। Thank u @BUZZNET and all who voted. @Beyonce is my number 1 too!! https://t.co/N6F8syOdsz — PRIYANKA (@priyankachopra) April 1, 2017
अभिनेता-गायक आदित्य नारायण की 95 वर्षीय दादी मां अपने पोते की शादी किसी ऐक्ट्रेस के साथ होते हुए देखना चाहती हैं। लोकप्रिय बॉलिवुड गायक उदित नारायण के बेटे आदित्य अभी बच्चों के एक रिऐलिटी शो 'सा रे गा मा पा लिटिल चैम्पस सीजन 6' को होस्ट कर रहे हैं। आदित्य की दादी मां शो के 'ग्रैंडमदर स्पेशल' एपिसोड में आई थीं। जी टीवी चैनल द्वारा जारी एक बयान में आदित्य की दादी मां का कहना है, 'मैं अपने बेटे उदित को प्यार करती हूं, लेकिन उससे ज्यादा आदित्य को प्यार करती हूं। मेरा पोता बहुत सुंदर है, इसलिए मैं चाहती हूं कि वह एक ऐक्ट्रेस से शादी करे।' इस प्रोग्राम में बॉलिवुड संगीतकार-गायक-अभिनेता हिमेश रेशमिया, गायिका नेहा कक्कड़ और गायक जावेद अली जज की भूमिकाओं में हैं।
सलमान खान की हिरोइन बनने के लिए कई ऐक्ट्रेसेज एक्साइटेड होंगी, लेकिन देखना यह है कि किसकी किस्मत में ऐसा लिखा है। फिलहाल, सलमान के लिए डायरेक्टर रेमो डिसूजा किसी हिरोइन की तलाश में हैं। उन्होंने इसके लिए दिन रात एक कर दिया है, लेकिन वे चाहते हैं कि कोई ऐसी हिरोइन मिले, जो एमदम परफेक्ट हो। हालांकि, वे इसके लिए किसी नए चेहरे को ढूंढ रहे हैं। फिल्म में सलमान 13 साल की लड़की के पिता का किरदार निभा रहे हैं। इसके लिए रेमो पूरा दिन ऑडिशंस लेने में बिजी हैं, लेकिन अभी तक कुछ भी फाइनल नहीं कर पाए। सूत्रों की मानें, तो अभी रेमो अपना भरपूर समय ले रहे हैं क्योंकि उधर सलमान भी फिल्म 'टाइगर जिंदा है' की शूटिंग पूरी करने में लगे हैं। जैसे ही यह खत्म होगी, वह रेमो की फिल्म की शूटिंग के लिए समय निकालेंगे। गौरतलब है कि इसके लिए सलमान डांस ट्रेनिंग भी लेंगे। फिल्म में वह एक पिता के अलावा डांसर के किरदार में भी दिखेंगे, जिसके लिए उन्हें डांस ट्रेनिंग लेने की जरूरत है। फिलहाल, तो सलमान अपनी फैमिली के साथ मॉलदीव में मजे करते नजर आए। उनके साथ उनकी चर्चित गर्लफ्रेंड यूलिया वंतूर भी नजर आईं। अब देखते हैं रेमो को दबंग खान के लिए कौन लड़की पसंद आती है।
सिंगर-ऐक्ट्रेस लेडी गागा का कहना है कि प्रसिद्धि ने उन्हें बिल्कुल अकेला कर दिया था जो बेहद दर्द भरा समय रहा। वेबसाइट 'मिरर डॉट कॉ डॉट यूके' के मुताबिक, साल 2008 में 'जस्ट डांस' गाने की रिलीज के बाद ही गागा रातों-रात स्टार बन गई थीं। प्रसिद्धि पाने के बाद उनके लिए पुराने दोस्तों से जुड़े रहना मुश्किल हो गया था। उन्होंने कहा, 'मेरा पूरा जीवन ही बदल गया। मेरे आस-पास का माहौल, ऊर्जा सबकुछ बदल गया।' फीमेल फर्स्ट की रिपोर्ट के अनुसार, लेडी गागा ने कहा कि उन्हें काफी खुशी होती है कि उनकी लाइफ में ऐसे पावरफुल गे पुरुष हैं, जिन्होंने उन्हें एक सशक्त महिला बनने में उनकी मदद की। समलैंगिकता को लेकर उनके अधिकारों के लिए हमेशा से खुलकर बोलने वालीं लेडी गागा ने टीवी शो 'रुपॉल्स ड्रैग रेस' में बातचीत करते हुए गे कम्यूनिटी की तारीफ करते हुए कहा कि वे उनकी प्रेरणा हैं। हालांकि, उनका कहना है कि लोगों के साथ जुड़कर वह अधिक सहज हैं। 30 वर्षीय गागा एक टीवी कार्यक्रम में नजर आईं। उन्होंने कहा, 'यह मेरे लिए बेहद ही दर्द भरे समय थे, जिनसे मैंने भावनात्मक रूप से निपटा।'
कमीडियन कपिल शर्मा से मनमुटाव के चलते 'द कपिल शर्मा शो' का बॉयकॉट करने वाले सुनील ग्रोवर, अली असगर और चंदन प्रभाकर की चुप्पी पर कमीडियन एहसान कुरैशी ने सवाल खड़े कर दिए हैं। एहसान ने इन तीनों को सलाह दी है कि उन्हें बिल में छिपकर बैठने के बजाय खुलकर सामने आना चाहिए। कभी लोगों को हंसा-हंसाकर लोटपोट कर देने वाला 'द कपिल शर्मा शो' अपने होस्ट कपिल और बाकी साथी कलाकारों अली असगर, सुनील ग्रोवर और चंदन प्रभाकर के बीच हुए मनमुटाव के चलते बुरे दौर से गुजर रहा है। इस बीच पिछले हफ्ते इन तीनों की जगह राजू श्रीवास्तव और सुनील पाल के साथ शो में हिस्सा लेने वाले कमीडियन एहसान कुरैशी ने सुनील, चंदन और अली के शो का बॉयकॉट करने पर सवाल खड़ा कर दिया है। एहसान की आपत्ति सबसे ज्यादा इन तीनों की चुप्पी को लेकर है। उनका कहना है कि अगर कपिल ने उनके साथ कुछ गलत किया है, तो तीनों को खुलकर अपनी बात कहनी चाहिए। नवभारत टाइम्स से बातचीत के दौरान एहसान ने कहा, 'अली असगर, सुनील ग्रोवर और चंदन प्रभाकर ने पहले तो शो का बॉयकॉट किया। फिर ये लोग चूहे के बिल में जाकर घुस गए। इस बात की हमें शिकायत है कि ये लोग खुलकर क्यों नहीं सामने आ रहे? जबकि मीडिया, ऑडियंस, फैन्स सब उनके साथ हैं।' बकौल एहसान, 'तुम लोग खुलकर सामने आओ। बताओ कि तुम्हारे साथ क्या हुआ? हम लड़ने को तैयार हैं। अभी हो क्या रहा है कि इनका मसला ट्विटर पर चल रहा है और लोग हमसे पूछ रहे हैं कि ये लौटेंगे या नहीं? कपिल ने गाली दी, तो विरोध तो होना चाहिए? यार कपिल को घमंड आ गया है, अब ये बातें हम कैसे बताएं! जिन पर बीती है उनसे पूछो न यार। लेकिन वे तो सामने ही नहीं आना चाहते।' एहसान आगे कहते हैं, 'मेरा कहना है कि अगर किसी के साथ अन्याय हुआ है तो उसे खुलकर सामने आना चाहिए और अपनी बात रखनी चाहिए। समस्या का समाधान तभी होगा जब खुलकर सामने आओगे। इसलिए खुलकर सामने आओ, बताओ आपके साथ क्या हुआ? हम सब आपके साथ खड़े हैं।' एहसान इन तीनों के शो पर वापस लौटने का अंदेशा जताते हुए कहते हैं, 'अभी ये लोग ऐसे गुपचुप हैं और कल को फिर लौट कर आ जाएंगे तो उनके चाहने वालों का दिल टूट जाएगा। वे भी सोचेंगे कि बड़ा झटका देकर भागे थे तो फिर क्यों आ गए? सुनील वैसे एक बार जाकर फिर आ गए थे। फिर ऐसा किया, तो दर्शक भी उन्हें गंभीरता से नहीं लेंगे।' बता दें कि कपिल के पिछले शो 'कॉमिडी नाइट्स विद कपिल' में गुत्थी के किरदार में मशहूर सुनील ग्रोवर ने बीच में कुछ मनमुटाव के चलते वह शो छोड़ दिया था। उसके बाद सुनील अपना शो मैड इन इंडिया लेकर आए थे जो नहीं चल पाया था। उसके बाद सुनील दोबारा कपिल के शो में लौट आए थे।
बिपाशा बसु और उनके हज्बंड करन सिंह ग्रोवर जल्द ही कॉन्डम के ऐड में नजर आएंगे। दोनों ने एक नया प्रॉजेक्ट साइन किया है, जिसके तहत उन्हें एक कॉन्डम कंपनी ने अपना ब्रैंड ऐंबैसडर बनाया है। खबरों के मुताबिक बिपाशा और करन इसे साइन करने का मन बना चुके हैं और जल्द ही इसे शूट करेंगे। बॉलिवुड में ऐसा पहली बार नहीं हो रहा है कि एक ऐक्ट्रेस किसी कॉन्डम के ऐड में दिखेंगीं। ऐसा पहले कई बार हो चुका है। इनसे पहले बॉलिवुड के कई सितारे ऐसा कर चुके हैं। इस लिस्ट में रणवीर सिंह, सनी लियोनी, पूजा बेदी और वीना मलिक जैसे बड़े स्टार्स भी शामिल हैं। इन सभी ने किसी कॉन्डम कंपनी के लिए प्रमोशन किया और इसके ब्रैंड ऐंबैसडर भी रहे। हालांकि इनके कुछ फैन्स इसे पसंद करते हैं, क्योंकि इन ऐड्स में उनके चहेते सितारे काफी बोल्ड और हॉट अवतार में नजर आते हैं। लेकिन कुछ लोग ऐसे भी हैं जो इसका विरोध करते हैं। ऐसे ऐड इतने ज्यादा बोल्ड होते हैं कि इन्हें फैमिली के साथ बैठकर नहीं देखा जा सकता था। इससे पहले जब सनी लियोनी ने पहली बार एक कॉन्डम का ऐड किया था तो इसका देश में कई लोगों ने विरोध भी किया था। अब देखने वाली बात यह है कि बिपाशा और करन किस हद तक अपने फैन्स को अपनी हॉटनेस से खुश कर पाते हैं। हालांकि दोनों की तरफ से अभी तक इस बारे में कुछ भी नहीं कहा गया है।
लॉस ऐंजेलिस फिल्म 'मूनलाइट' के लिए बेस्ट सपॉर्टिंग ऐक्टर का अवॉर्ड पाने वाले महरशेला अली के मुस्लिम होने और न होने को लेकर लोगों में गलतफहमी हो गई है। कुछ मीडिया रिपोर्ट्स में कहा गया कि अली ऐक्टिंग के लिए ऑस्कर पाने वाले पहले मुस्लिम हैं, लेकिन वास्तव में वह अहमदिया संप्रदाय से ताल्लुक रखते हैं। पाकिस्तान समेत कई प्रमुख मुस्लिम देशों में अहमदियों को गैरमुस्लिम माना जाता है। इसी क्रम में यूनाइटेड नेशन में पाकिस्तान की दूत मलीहा लोदी ने सोमवार को अपने उस ट्वीट को डिलीट कर दिया जिसमें उन्होंने अली को ऐक्टिंग के लिए ऑस्कर जीतने वाला पहला मुस्लिम बताया था। हालांकि कुछ लोगों ने उनके इस ट्वीट का स्क्रीनशॉट लेकर उनकी खिंचाई भी की। मलयेशिया और पाकिस्तान जैसे मुस्लिम देशों में अहमदियों को कट्टरपंथी सुन्नी मुस्लिम समुदाय द्वारा विरोध का सामना करना पड़ता है। उन्हें काफिर कहा जाता है। ऑस्कर अवॉर्ड जीतने वाले अली अमेरिका में ईसाई धर्म में पैदा हुए थे, बाद में ग्रैजुएशन के आखिरी साल में उन्होंने अपनी महिला मित्र जो कि बाद में उनकी पत्नी भी बनी के कहने पर अहमदी मस्जिद में इस्लाम कबूल कर लिया था। कौन हैं अहमदी? 19वीं सदी के अंत में भारत में मिर्जा गुलाम अहमद ने इस पंथ की शुरुआत की थी। अहमदिया धर्म के अनुयायी गुलाम अहमद (1835-1908) को मुहम्मद के बाद एक और पैगम्बर मानते हैं। हालांकि रूढ़िवादी मुस्लिम इन्हें मुसलमान मानने से इनकार करते हैं और इन्हें काफिर अर्थात गैर मुस्लिम मानते हैं। पाकिस्तान में सितंबर, 1974 में तत्कालीन प्रधानमंत्री जुल्फिकार अली भुट्टो ने संविधान में संशोधन कर अहमदिया संप्रदाय को गैर मुस्लिम घोषित कर दिया था। इसके बाद पाकिस्तान में जमकर हिंसा हुई और हजारों अहमदिया परिवारों को बेघर होना पड़ा था। इस सांप्रदायिक हिंसा में कई जानें गई थीं। साल 1984 में पाकिस्तान में फौजी हुकूमत ने अहमदी कहना भी अपराध घोषित कर दिया था। अभी भी अहमिदाय समुदाय के लोगों को पाकिस्तान में पासपोर्ट के लिए आवेदन करते वक्त एक घोषणा पत्र पर हस्ताक्षर करने होते हैं जिसमें उन्हें घोषणा करनी पड़ती है कि वे वह गैरमुस्लिम हैं मिर्जा और गुलाम अहमद मुस्लिमों के पैगंबर नहीं हैं।
यश राज बैनर की आयुष्मान खुराना और परिणीति चोपड़ा स्टारर फिल्म 'मेरी प्यारी बिंदु' के पहले पोस्टर, गाने और टीजर के बाद अब फिल्म का पहला ट्रेलर जारी किया गया है। यश राज बैनर अपनी फिल्मों के प्रमोशन को लेकर हमेशा कुछ नया करने में आगे रहा है और इस बाद वह 'मेरी प्यारी बिंदु' के ट्रेलर के साथ प्रमोशन का एक नया प्रयोग कर रहे हैं। फिल्म के निर्देशक अक्षय रॉय ने बताया कि 'मेरी प्यारी बिंदु' के ट्रेलर को दर्शकों के सामने लाने के लिए फिल्‍म की टीम ने एक नया तरीका अपनाया है। सोमवार को इस फिल्‍म का ट्रेलर रिलीज किया गया है... लेकिन यह ट्रेलर पूरा नहीं है। 'मेरी प्यारी बिंदु' की टीम फिल्म के ट्रेलर को पांच बेहतरीन भागों में रिलीज कर रही है। ट्रेलर का पहला भाग सोमवार को रिलीज किया गया है, जिसका शीर्षक है, 'समोसा और चटनी'। ट्रेलर के पहले भाग में आयुष्‍मान खुराना की आवाज सूत्रधार के रूप में हैं जो इस कहानी को बताते हुए कहते हैं कि कैसे 1983 में बिंदू उनके घर के पास रहने आती है और वह उसे देखता ही रह जाता है। अपने नए पड़ोसियों के लिए आयुष्‍मान की मां कीमा समोसे और हरी चटनी बनाती हैं और उसे देने वह जाते हैं। फिल्‍म के ट्रेलर के अगले चार हिस्‍से आने वाले चार दिनों में रिलीज किए जाएंगे। फिल्म के ट्रेलर का पहला भाग आपको बचपन की मासूम मोहब्बत की याद दिलाएगा, जिनकी दोस्ती शुरू हुई समोसे और चटनी से और फिर इनकी यही दोस्ती उनके बड़े होने के बाद गहरी चाह में बदल जाती है। यह पहला मौका है जब आयुष्मान खुराना और परिणीति चोपड़ा किसी फिल्‍म में एक साथ नजर आएंगे। इस फिल्म के जरिए परिणीति ने सिंगिंग की दुनिया में भी डेब्यू किया है। हाल ही में 'मेरी प्यारी बिंदु' का गाना 'माना कि हम यार नहीं' रिलीज हुआ है, जिसे परिणीति ने खुद गाया है। विशाल-शेखर और सचिन-जिगर ने गाने को कम्पोज किया है। इस फिल्म की कहानी कोलकाता के बैकग्राउंड पर है। धीरे-धीरे अपनी कहानी से पर्दा उठा रही मनीष शर्मा की देखरेख में तैयार यह फिल्म एक सिंगर और लेखक की कहानी है। इसे अक्षय रॉय निर्देशित कर रहे हैं। फिल्म 12 मई 2017 को रिलीज होगी।
बॉलिवुड अभिनेत्री विद्या बालन इन दिनों अपनी फिल्म 'बेगम जान' के प्रमोशन में जुटी हैं। फिल्म के सिलसिले में नवभारतटाइम्स डॉट कॉम से बातचीत के दौरान जब बात जीवन के संघर्ष की निकली तो विद्या ने कहा, 'मेरे हिसाब से संघर्ष और फाइट तो जीवन का एक ऐसा हिस्सा है जो हमेशा साथ चलता है।' विद्या कहती हैं, 'मैं एक फाइटर हूं, मेरी मां हमेशा कहती है कि अगर किसी काम के लिए सिचुएशन आसान होगी तब भी तुम उसे टफ बना देती हो क्योंकि तुम्हे फाइट करना अच्छा लगता है। यह सच भी है, मुझे मुश्किल काम साहस देता हैं। मैं ऐक्टर भी इसी लिए बनी ताकि मैं तमाम अलग-अलग तरह के मुश्किल किरदार निभा कर बहुत सारे लोगों की जिंदगी जी सकूं। इसलिए मैं अलग-अलग किरदार की तलाश करती रहती हूं।' विद्या आगे कहती हैं, 'संघर्ष लाइफ का एक हिस्सा है। मेरी पिछली कुछ फिल्में नहीं चली तो वह संघर्ष ही है। आप इतनी मेहनत करते हो किसी फिल्म के लिए और फिल्म नहीं चलती तो इसे संघर्ष ही तो कहा जाएगा। 'हे बेबी' के आस-पास 2007 और 2008 में लोग मेरी तारीफों के पुल बांध रहे थे, उसके बाद मेरी आलोचना शुरू हो गई। मेरे कपड़ों, वजन और फिल्मों को लेकर लोग कई तरह की बातें करने लगें, तब लगने लगा कि शायद अब हनीमून पीरियड खत्म हो चुका है। जब हर जगह मेरी आलोचना हुई तब मुझे लगा इससे पहले जो तारीफ हो रही थी वह क्या था। यही नहीं मुझे तो साउथ में भी रिजेक्शन का बहुत ज्यादा संघर्ष सहना पड़ा था।' विद्या बताती हैं कि एक समय तो ऐसा आ गया था कि मुझे लगा यह ऐक्टिंग का काम छोड़ दूं। वह कहती हैं, 'बॉलिवुड में आने से बहुत पहले मुझे बड़ी निराशा महसूस होती थी। मैं रोती रहती थी। असफलता की वजह से बहुत गुस्सा भी आता था। मां से भी मेरे बहुत झगड़े होते थे। मेरी मां ने भी मुझे कहा कि बेटा हो सकता है कि फिल्में आपके लिए नहीं बनी हो। उनको डर था कि बॉलिवुड में हमारा कोई जानने वाला नहीं है तो आगे बढना मुश्किल होगा... वह कहती थीं पढ़ाई कर लो और साथ में ऐक्टिंग भी करना है तो कर लो जिस दिन ऐक्टिंग की बात बननी होगी बन जाएगी। वैसे भी मां से झगड़ा करना सबसे सेफ होता है। मैं चेम्बूर के साई बाबा मंदिर में मैं जाती थी और वहां खूब प्रार्थना करती थी और रोती थी। मुझे लगता था कि ऐक्टिंग छोड़ दूं लेकिन फिर अगली सुबह उठकर खुद से कहती थी कि मुझे तो ऐक्टर ही बनना है।' विद्या की फिल्म 'बेगम जान' में भारत और पाकिस्तान के बंटवारे के समय की कहानी है। यह एक कोठे के बारे में है जो हिंदुस्तान और पाकिस्तान के बॉर्डर के बीच पड़ता है। विद्या बालन इस कोठे की मालकिन 'बेगम जान' की मुख्य भूमिका में हैं, जिनके साथ और भी लड़कियां रहती हैं। वह इन सभी के साथ मिलकर अपने घर को बचाने की लड़ाई लड़ती हैं। फिल्म की पहली झलक में विद्या के कई पावरफुल डायलॉग हैं। फिल्म का निर्देशन श्रीजीत मुखर्जी ने किया है, यह फिल्म 14 अप्रैल को सिनेमा घरों में रिलीज होगी। 'बेगम जान' श्रीजीत मुखर्जी के निर्देशन में ही बनी बंगाली फिल्म 'राजकहिनी' का हिंदी रीमेक है। फिल्म में विद्या के अलावा गौहर खान, इला अरुण, रजित कपूर, आशीष विद्यार्थी, नसीरुद्दीन शाह और राजेश शर्मा जैसे अभिनेताओं की भी अहम भूमिकाएं हैं।
बॉलिवुड की म्यूज़िकल फिल्म से प्रेरित एक इंग्लिश फिल्म के लिए अली फज़ल माइकल जैक्सन की बेटी पैरिस जैक्सन के साथ आने की तैयारी में हैं। अली हाल ही में इस फिल्म को लेकर बातचीत करने के लिए लॉस ऐंजिलिस में पैरिस से मिले भी। एक सूत्र ने बताया, 'अली और पैरिस के अलावा रिचा चड्ढा भी इस अमेरिकी फिल्म का हिस्सा होंगी। इन तीनों के अलावा एक और अमेरिकी ऐक्टर इस फिल्म में दिखेंगे। यह फिल्म दो कपल की कहानी पर बेस्ड होगी। प्रॉडक्शन से पहले का काम शुरू हो चुका है और इसकी शूटिंग इस महीने के अंत तक शुरू हो जाएगी।' इस दौरान अली फेमस हॉलिवुड ऐक्ट्रेस ज्यूडी डेंच के साथ अपनी फिल्म की शूटिंग खत्म करने के लिए जल्द लंदन पहुंचेंगे।
लॉस ऐंजेलिस सिंगर एली गॉल्डिंग का कहना है कि पूर्व प्रेमी के साथ दोस्ती का रिश्ता रखना अच्छी बात बात है। वह दो हफ्ते पहले अपने पूर्व प्रेमी डौजी पॉयंटर के साथ दो पार्टियों में मौज-मस्ती करती नजर आई थीं। गॉल्डिंग ने एक वेबसाइट से बात करते हुए यह बातें साझा की। गॉल्डिंग ने वेबसाइट 'डेलीमेल' को बताया, 'हमारे बीच प्रेमी-प्रेमिका का संबंध बिल्कुल नहीं है, लेकिन यह ऐसा है कि जैसे हम हमेशा से दोस्त रहे हों। वह वास्तव में मेरे सबसे अच्छे दोस्तों में से एक हैं, जहां तक मेरा सवाल है, तो मैं जिन लोगों के साथ भी रिश्ते में रही हूं, मैं उन्हें हमेशा अपना प्रिय मानती हूं।' सिंगर कहती हैं, 'इसलिए अगर पूर्व प्रेमी के साथ दोस्ती रखना संभव हो, तो यह अच्छी बात है, क्योंकि आपने अपने जीवन से जुड़ी कई बातें उस शख्स के साथ साझा की होती हैं।' गॉल्डिंग का कहना है कि छोटे से जीवन में सबके साथ दोस्ताना रवैया रखना चाहिए।
कमीडियन और ऐक्टर कपिल शर्मा के फ्लाइट में शराब पीकर अपनी टीम के साथ मारपीट और गाली-गलौज करने के बाद उनके कॉमिडी शो पर काले बादल मंडरा रहे हैं। बीते शनिवार और रविवार को सुनील ग्रोवर, चंदन प्रभाकर और अली असगर के बिना प्रसारित एपिसोड लोगों ने देखा जरूर लेकिन शो की जमकर आलोचना भी की। अब खबर यह भी आ रही है कि सुनील ग्रोवर और बाकी कमीडियन 'द कपिल शर्मा शो' का हिस्सा बने रहेंगे। पिछले सप्ताह कपिल को सुनील ग्रोवर और टीम के बिना एपिसोड शूट करना पड़ा जिसमें राजू श्रीवास्तव, सुनील पाल और एहसान कुरैशी शामिल हुए थे। स्पेशल एपिसोड का हिस्सा रहे राजू श्रीवास्तव ने एक बातचीत में कहा, 'कपिल कामयाबी के दबाव को झेल नहीं पा रहे। मुझे नहीं लगता है कि वह बदतमीज हैं, मुझे बस यह लगता है कि वह आने वाले दबाव को बर्दाश्त नहीं कर पा रहे।' राजू आगे कहते हैं, 'कपिल ने कभी भी मुझसे बदतमीजी नहीं की है, लेकिन उनके शो के सेट पर काम करने वाले लोग और बाकी कलाकारों ने मुझे बताया है कि कपिल शराब पीने के बाद किस कदर बेकाबू और गुस्से में आ जाते हैं। वह सभी कहते हैं कि होश में कपिल पूरी तरह ठीक रहते हैं लेकिन शराब पीने के बाद वह बदल जाते हैं। यह बहुत बुरा है। लोग हमसे तब प्यार करेंगे यदि हम शराब पीने के बाद भी वैसा ही बर्ताव करें।' राजू आगे कहते हैं, 'दर्शक सबसे ऊपर है, दारू-वारू जैसी चीजें तो जनता माफ कर सकती है, लेकिन यह सब मारपीट और गाली-गलौज नहीं। कपिल ने मुझे बताया है कि वह सुनील से मिलने की कोशिश कर रहे हैं, लेकिन सुनील इस समय मुंबई में नहीं है।' खबर है कि इस बिगड़ी बात को बनाने के लिए कपिल ने अपने घर पर अगले रविवार को एक मीटिंग फिक्स की है, कपिल की मां भी इस मामले में मध्यस्थता करने के लिए उपस्थित रहेंगी।
फिल्ममेकर करन जौहर का कहना है कि 'बाहुबली' फ्रेंचाइजी के दोनों भाग रिलीज होने के दो सप्ताह के भीतर, अप्रैल में अब तक की सबसे बड़ी हिट साबित होगी। उन्होंने यह भी कहा कि 'बाहुबली: द कन्क्लूजन' बड़ी और भव्य फिल्म बनने वाली है। 'बाहुबली: द कन्क्लूजन' 28 अप्रैल को रिलीज होगी। इसका पहला भाग चुनिंदा थिएटर में सात अप्रैल को रिलीज किया जा रहा है। उन्होंने कहा, 'जब दो वर्ष बाद भी फिल्म अपने स्थान पर बनी हुई है, आप लोग इसे हर तरह से पसंद करते हैं। प्रदर्शकों और फिल्म प्रेमियों दोनों ने 'बाहुबली' के अनुभव के आधार पर हमसे संपर्क किया है। हालांकि, हम 7 अप्रैल को एक विशेष प्रस्ताव के साथ पहले भाग को फिर से जारी कर रहे हैं, जो दोनों भागों के लिए टिकट का ख्याल रखता है। हम उत्साहित हैं। अप्रैल सबसे बड़ी फिल्म का साक्षी होगा।करन ने हाल ही में फिल्म में भल्लाल देव का किरदार निभा रहे राणा डुगुबती का पोस्टर भी शेयर किया था। एस.एस. राजामौली निर्देशित, अर्का एंटरटेनमेंट द्वारा निर्मित फिल्म में प्रभास के अलावा, अनुष्का शेट्टी, तमन्ना भाटिया, सत्यराज और राम्या कृष्णन भी प्रमुख भूमिकाओं में हैं।  
नई दिल्ली वैसे तो सोनाक्षी सिन्हा एस्ट्रॉलजी यानी ज्योतिष विज्ञान में ज्यादा भरोसा नहीं रखती हैं, मगर अब उनका कहना है कि कम से कम उनके करियर के बारे में किसी ज्योतिषी ने एक बार जो बात कही थी, वह सही साबित हुई। सोनाक्षी ने बताया, ‘एक ज्योतिषी ने मुझसे कहा था कि किताबें मेरे लिए लकी साबित होंगी। हालांकि, मैं इन सब बातों पर यकीन नहीं रखती हूं और यह महज एक सुखद संयोग है कि मैं एक बार फिर किसी बुक पर आधारित फिल्म में काम कर रही हूं।' दरअसल, साल 2013 में आई सोनाक्षी सिन्हा की फिल्म 'लुटेरा' प्रसिद्ध लेकर ओ हेनरी के चर्चित नॉवेल 'द लास्ट लीफ' पर आधारित थी और अब उनकी आने वाली फिल्म 'नूर' भी पाकिस्तानी पत्रकार सबा इम्तियाज के नॉवेल 'कराची यू आर किलिंग मी' पर आधारित है। सोनाक्षी ने कहा कि ये दोनों फिल्में उनके दिल के बेहद करीब है। सोनाक्षी कहती हैं, 'एक ज्योतिषी ने मुझसे कहा था कि किताबें मेरे लिए लकी रहेंगी। हालांकि, उनकी बात सुनकर मैं हैरान थी, क्योंकि मुझे किताबें पढ़ने का ज्यादा शौक नहीं है। इसीलिए मुझे लग रहा था कि मेरे बारे में यह बात सच कैसे साबित हो सकती है और ज्योतिषी के दिमाग में यह बात आई कैसे। मुझे तो यह भी नहीं पता था कि ज्योतिषी किन किताबों के बारे में बात कर रहे हैं? मैंने तो उस बात को यूं ही टाल दिया था। तब मुझे नहीं पता था कि आगे चलकर मैं दो ऐसी फिल्मों में काम करूंगी, जिनकी कहानी दो बहुत फेमस बुक्स पर आधारित होंगी और जो मेरी सबसे पसंदीदा फिल्में साबित होंगी।'
तमाम विवादों और 'द कपिल शर्मा शो' की गिरती टीआरपी के बीच पिछले दिनों खबर आई कि सुनील ग्रोवर कपिल शर्मा के साथ शो की शूटिंग के लिए तैयार हो गए हैं और इस वापसी के साथ ही उन्होंने अपनी फीस भी बढ़ा दी है। हालांकि, सुनील ग्रोवर का ताजा ट्वीट इस खबर का खंडन करता नज़र आ रहा है। सुनील ने ट्विटर पर कहा है, 'मैं सम्मान के साथ ऐक्टिंग और मनोरंजन करना चाहता हूं। मेरे लिए कुछ करने या नहीं करने के लिए सिर्फ पैसे ही एक वजह नहीं। बता दें कि सुनील के जाने के बाद कपिल ने तीन एपिसोड शूट किए हैं। खबर थी कि आने वाले दो एपिसोड के बाद सुनील ग्रोवर वापसी कर सकते हैं। चैनल से जुड़े सूत्रों का कहना था कि सुनील जल्द ही कपिल शर्मा शो में वापसी कर सकते हैं। बताया जा रहा था कि सुनील ने मौके का फायदा उठाते हुए चैनल से ज्यादा फीस की डिमांड कर डाली है। शो में सुनील पैसे बढ़ा कर ही अपनी एंट्री करने वाले हैं।
नई दिल्ली बॉलिवुड सुपरस्टार आमिर खान ब्लॉकबस्टर फिल्म दंगल के बाद अपनी अगली फिल्म 'ठग्स आॅफ हिंदोस्तान' की तैयारी कर रहे हैं। ऐसी खबरें हैं कि इसमें एक स्टारकिड को रोल मिल सकता है। फिल्म खबरों में इसलिए बनी हुई है क्योंकि इसमें एक युवा ऐक्ट्रेस की जरूरत है और उसकी खोज को लेकर कई नाम सामने आ रहे हैं। मीडिया की लेटेस्ट रिपोर्ट्स की मानें तो मिस्टर परफेक्शनिस्ट अपनी इस आगामी फिल्म के लिए ​किसी स्टार किड को कास्ट करना चाहते हैं। शुरुआत में तो वह आलिया भट्ट को चांस देने के बारे में सोच रहे थे लेकिन खबरों की मानें तो इसके निर्माता आदित्य चोपड़ा '​बेफिक्रे' ऐक्ट्रेस वाणी कपूर को कास्ट करने पर जोर दे रहे हैं। हालांकि, इस सबके बीच ऐसी खबरें भी हैं कि फिल्म में सैफ अली खान की बेटी सारा अली खान को भी कास्ट किया जा सकता है। यह स्टार किड सिल्वर स्क्रीन ​स्क्रीन पर अपना डेब्यू करेगी या नहीं, फिलहाल भविष्य के गर्भ में छिपा है।
कमीडियन और ऐक्टर कपिल शर्मा और सुनील ग्रोवर के बीच विवाद के बाद 'द कपिल शर्मा शो' के दो एपिसोड शूट हुए। बीते शनिवार और रविवार को प्रसारित हुए दोनों ही एपिसोड को दर्शकों ने पसंद नहीं किया साथ ही सोशल नेटवर्किंग साइट में लोगों ने शो की आलोचना भी की। इसके बाद खबर आई की कपिल के शो की हालत अगर ऐसी ही रही तो शो बंद भी हो सकता है। इस खबर पर सोनी टीवी ने अपना पक्ष रखते हुए साफ किया है कि फिलहाल 'द कपिल शर्मा शो' बंद नहीं किया जाएगा। शो में जब सुनील ग्रोवर की जगह राजू श्रीवास्तव को लिए जाने की खबरें आईं जिसकी सोशल मीडिया में खूब चर्चा भी हुई साथ भी यह बात भी सामने आई कि चैनल इस बात से खुश नहीं है और वह 'द कपिल शर्मा शो' के साथ किया गया करार रिन्यू नहीं करने या कैंसल करने के बारे में विचार कर रहा है। ऐसे में इन अफवाहों को विराम देते हुए चैनल के प्रवक्ता ने कहा है कि शो अभी ऑफ एयर नहीं जा रहा है। यदि इस तरह का कोई भी फैसला लिया जाएगा तो मीडिया को इस बारे में सूचित किया जाएगा साथ ही एक स्टेटमेंट भी जारी किया जाएगा। बात अगर आने वाले अगले एपिसोड की है तो हमारे पास एपिसोड का एक बैंक है। इस बैंक का प्रयोग शूटिंग नहीं होने की दशा में किया जाता है। कपिल शर्मा के सुनील ग्रोवर और अपनी टीम के साथ बदतमीजी, मारपीट और गाली-गलौज जैसी हरकत पर कमीडियन राजू श्रीवास्तव ने कहा, 'कपिल ने कभी भी मुझसे बदतमीजी नहीं की है, लेकिन उनके शो के सेट पर काम करने वाले लोग और बाकी कलाकारों ने मुझे बताया है कि कपिल शराब पीने के बाद किस कदर बेकाबू और गुस्से में आ जाते हैं। वह सभी कहते हैं कि होश में कपिल पूरी तरह ठीक रहते हैं लेकिन शराब पीने के बाद वह बदल जाते हैं। यह बहुत बुरा है। लोग हमसे तब प्यार करेंगे यदि हम शराब पीने के बाद भी वैसा ही बर्ताव करें।' वहीं इस झगड़े पर कमीडियन एहसान कुरैशी कहते हैं, 'अली असगर, सुनील ग्रोवर और चंदन प्रभाकर ने पहले तो शो का बॉयकॉट किया। फिर ये लोग चूहे के बिल में जाकर घुस गए। इस बात की हमें शिकायत है कि यह लोग खुलकर क्यों नहीं सामने आ रहे? जबकि मीडिया, ऑडियंस, फैन्स सब उनके साथ हैं। अभी हो क्या रहा है कि इसका मसला ट्विटर पर चल रहा है और लोग हमसे पूछ रहे हैं कि यह लौटेंगे या नहीं? कपिल ने गाली दी है तो विरोध तो होना ही चाहिए, यार कपिल को घमंड आ गया है, अब यह बातें हम कैसे बताएं! जिन पर बीती है उनसे पूछो न यार। लेकिन वे तो सामने ही नहीं आना चाहते।'
बॉलिवुड निर्देशक-निर्माता और टीवी होस्ट करन जौहर सरॉगसी के जरिए हाल ही दो बच्चों के पिता बने हैं। उन्होंने अपने बच्चों का नाम यश और रूही रखा है। इन दिनों करन अपने बच्चों की परवरिश पर खूब ध्यान दे रहे हैं। मंगलवार को सरोद वादक उस्ताद अमजद अली खान के शास्त्रीय संगीत की महान हस्तियों के जीवन पर लिखी एक किताब 'मास्टर ऑन मास्टर्स' के लॉन्च पर पहुंचे करन जौहर ने बताया कि वह इन दिनों अपने बच्चों की परवरिश में संगीत का विशेष ध्यान दे रहे हैं। उन्होंने बच्चों के कमरे को ऐसे डिजाइन किया है जिससे वहां हर समय अच्छा संगीत बजता रहे। करन बताते हैं, 'मेरी अपनी परवरिश में जिस तरह के संगीत का योगदान रहा है मैं बिलकुल उसी तरह के संगीत के साथ अपने बच्चों की परवरिश करूंगा। मैं पुराने हिंदी सिनेमा के गीत, जगजीत सिंह के गजल, मोहम्मद रफी, आशा भोसले, लता मंगेशकर और किशोर कुमार की मेलोडी को सुनकर बड़ा हुआ हूं। इसकी वजह है मेरी मां, क्योंकि वह घर में रोज इन्ही संगीत कलाकारों के गाने लगाती थीं। कहने का मतलब है संगीत से मेरी पहचान हिंदी सिनेमा की वजह से हुई है और मैं अपने बच्चों की परवरिश में भी ऐसे ही संगीत को शामिल कर रहा हूं।' करन आगे बताते हैं, 'मैंने जब बच्चों के लिए उनका कमरा, उनकी नर्सरी बनाई तो सबसे पहले मैंने इसी बात का ध्यान रखा कि उनके कमरे में हर समय संगीत बजता रहे। मैं चाहता हूं कि मेरे बच्चे अच्छा संगीत सुनते हुए बड़े हो। मैं यह बिलकुल नहीं चाहता कि मेरे बच्चे शुरू में ही कोल्ड प्ले का नर्सरी वर्जन सुनकर बड़े हों। मुझे कई लोगों ने सलाह दी थी कि बच्चों के लिए कोल्ड प्ले का एक नर्सरी वर्जन है वह बच्चों के कमरे में बजाएं, मैंने साफ मना कर दिया और कहा बिलकुल नहीं, मेरे बच्चे तो उसी संगीत को सुनकर बड़े होंगे जिस संगीत के साथ मैं बड़ा हुआ हूं। वह मेरे बच्चे हैं इसलिए वही संगीत सुनेंगे जो संगीत मुझे पसंद है क्योंकि मैं अपने अपने बच्चों को प्यार करता हूं और वह भी मुझसे उतना ही प्यार करते हैं।' करन ने सोशल मीडिया के जरिए प्री-मच्योर बच्चों की पर​वरिश से जुड़ा एक इमोशनल मेसेज सोमवार को पोस्ट किया। उन्होंने ट्विटर पर इस मेसेज को पब्लिश किया। पहली बार पिता बनने के एहसास को करन ने बखूबी लिखा है। करन ने लिखा कि जब उनको पता चला कि बच्चे प्री-मच्योर हैं तो वह घबरा गए थे। उस वक्त उन्होंने ठाना कि कैसे भी इन बच्चों को बचाना है। उन्होंने ट्विटर पर प्री- मच्योर बच्चों की देखभाल के तरीके से जुड़ा मेसेज ऐसे बच्चों के माता-पिता का हौसला मजबूत करने के लिए पोस्ट किया है। करन ने लिखा कि मैं और मेरी मां बच्चों की देखभाल करने वालों के प्रति आभार व्यक्त करते हैं।
सिंगर और ऐक्ट्रेस जेनिफर लोपेज का मानना है कि सिंगर मार्क एंथनी के साथ उनका अलगाव पूरे परिवार के लिए अच्छा रहा है। वेबसाइट 'डेलीमेल डॉट को डॉट यूके' की रिपोर्ट के मुताबिक, लोपेज का एंथनी से 2014 में तलाक हो गया था। उनका मानना है कि इससे पूर्व दंपती को अपने नौ वर्षीय जुड़वां बच्चों मैक्स और एमे के करीब आने में मदद मिली है। लोपेज ने टीवी कार्यक्रम 'लाइव विद केली' में कहा, 'यह बेहद अच्छा रहा। ईमानदारी से कहूं तो इससे हमारा रिश्ता मजबूत हुआ है।' लोपेज ने कहा, 'बच्चों को हम दोनों के साथ और ज्यादा समय बिताने और हमें साथ में काम करते देखने का मौका मिल रहा है। यह पूरे परिवार के लिए अच्छा है।'
ऋषिकेश बॉलिवुड से हॉलिवुड तक भारत का नाम रोशन करने वाली ऐक्ट्रेस दीपिका पादुकोण इन दिनों ऋषिकेश में हैं और सोमवार को उन्होंने गंगा आरती में शिरकत की। वह इन दिनों उत्तराखंड में छुट्टियां मनाने पहुंची हैं। उन्होंने परमार्थ निकेतन के अध्यक्ष चिदानंद सरस्वती मुनि महाराज और साध्वी भगवती के साथ गंगा आरती की। इतना ही नहीं, दीपिका ने गंगा तट पर यज्ञ में भी आहुति डाली। दीपिका यहां लोगों की नजरों से छिपती-छिपाती पहुंचीं। उनके कार्यक्रम को बहुत गुप्त रखा गया। यहां तक कि मीडिया तक को इससे दूर रखने की कोशिश रही, लेकिन फिर भी वह कैमरे की नजर से खुद को नहीं बचा सकीं। इससे पहले आईं खबरों की मानें तो दीपिका अभी उत्तारखंड में रुकेंगी और वह राफ्टिंग आदि का लुत्फ उठाएंगी।
नई दिल्ली 2017 की पहली तिमाही में चार बड़े बजट की फिल्में 100 करोड़ रुपये (1.5 करोड़ डॉलर) की कमाई के साथ बॉक्स-ऑफिस पर छाई हैं। व्यापार विश्लेषकों की नजर में बॉलिवुड ने इस वर्ष अच्छी शुरुआत की है, लेकिन उन्होंने यह चिंता भी जताई है कि ज्यादातर फिल्मों को नकल (पाइरेसी) की समस्या से जूझना पड़ रहा है। एस.एस. राजामौली अभिनीत दक्षिण भारतीय फिल्म ‘बाहुबली: द कन्क्लूजन’ से अधिक कमाई की उम्मीद की जा रही है। शाहरुख अभिनीत फिल्म ‘रईस’, ऋतिक रोशन की ‘काबिल’, अक्षय कुमार की ‘जॉली एलएलबी 2’ और वरुण धवन और आलिया भट्ट अभिनीत ‘बद्रीनाथ की दुल्हनिया’ अब तक कमाई के मामले में काफी अच्छी रही हैं। फेडरेशन ऑफ इंडियन चैम्बरर्स ऑफ कॉमर्स ऐंड इंडस्ट्री (फिक्की) और केपीएमजी मैनेजमेंट कंसल्टेंट्स द्वारा तैयार रिपोर्ट के अनुसार, वर्ष 2016 बॉलिवुड के लिए थोड़ा अच्छा तो कुछ बुरा भी रहा। लेकिन हिंदी फिल्म उद्योग को 2017 की पहली तिमाही ने उम्मीद बंधाई है। ‘काबिल’ और ‘रईस’ के संघर्ष के काफी चर्चे थे, फिर भी फिल्मों ने 103.84 और 137.51 करोड़ रुपये की कमाई की। व्यापार के अंदरूनी सूत्रों के मुताबिक, आमिर खान की ‘दंगल’ दिसंबर में रिलीस हुई और इसकी सफलता की कहानी 2017 में खत्म हुई। फिल्म ने 387.38 करोड़ रुपये कमाए। श्रद्धा कपूर और आदित्य रॉय कपूर की ‘ओके जानू’ ने 23.64 करोड़ रुपये कमाए और नवाजुद्दीन सिद्दीकी अभिनीत ‘हरामखोर’ ने जनवरी की शुरआत में 1.34 करोड़ रुपये की कमाई की। फिल्म और व्यापार विशेषज्ञ गिरीश जौहर ने बताया, ‘यह बहुत अच्छी और असाधारण शुरुआत है। हमें उम्मीद है कि प्रवृत्तियां नहीं बदलेंगी। पिछली बार फुटफॉल्स के मामले में अधिक वृद्धि नहीं हुई थी।’ ‘जॉली एलएलबी 2’ (116.92 करोड़ रुपये) ने फरवरी में जनता का खूब मनोरंजन किया और इसके बाद मार्च में ‘बद्रीनाथ की दुल्हिनया’ आई। फिल्म ने 107.69 करोड़ रुपये की कमाई की और अब भी सिनेमाघरों में चल रही है। दिल्ली स्थित वितरक जोगिंदर महाजन ने बताया, ‘पहली तिमाही में प्रतिक्रिया अच्छी रही है। सामग्री अनुसार, बॉलिवुड की फिल्में अच्छा प्रदर्शन कर रही हैं।’ फॉक्स स्टार स्टूडियोज के सीईओ विजय सिंह की मानें तो स्टूडियो के लिए यह एक ‘अविश्वसनीय पहली तिमाही’ रही है। सिन्हा ने कहा, ‘एक स्टूडियो के रूप में हम विभेदित सामग्री का समर्थन कर रहे हैं और पिछले एक वर्ष से परिणाम बहुत संतोषजनक रहे हैं। हमने 2017 की अच्छी शुरुआत की है।’ फिल्म ट्रेड एक्सपर्ट तरुण आदर्श ने बताया, ‘यह अच्छी शुरुआत है। यह पिछले वर्ष से बेहतर है लेकिन, जब कुछ हिट और फ्लॉफ फिल्में होती हैं तो सबकुछ एक बराबर है। फ्लॉप का अनुपात प्रत्येक बार एक-सा रहा है।’ इस वर्ष रंगून (20.68 करोड़ रुपये), ‘रनिंग शादी’ (9.8 लाख रुपये) और ‘ट्रैप्ड’ (2.2 9 करोड़ रुपये) जैसी फिल्में फ्लॉप रहीं। ‘रंगून’ जैसी फिल्म से बड़ी अपेक्षाएं थीं, लेकिन यह बॉक्स-ऑफिस पर अच्छा नहीं कर पाई, जो एक बड़ा झटका है। तरुण आदर्श ने कहा, ‘बाहुबली 2’ बेहतरीन कारोबार करेगी। फिल्म के लिए जबरदस्त दीवानगी है। मुझे नहीं लगता कि हाल के दिनों में किसी भी फिल्म ने ऐसी जिज्ञासा पैदा की है। अप्रैल से दिसंबर तक की अवधि शानदार होगी, क्योंकि हमारे पास बहुत बड़ी परियोजनाएं हैं।’
अमेरिकन ऐक्ट्रेस केट हडसन और संगीतकार डैनी फूजिकावा के बीच डेटिंग की खबरें आ रही हैं। दोनों लॉस ऐंजिलिस में एक-दूसरे को चूमते नजर आए। रॉक स्टार क्रिस रॉबिन्सन की पत्नी हडसन 19 मार्च को घूमने-फिरने के दौरान डैनी को चूमती नजर आई थीं। वेबसाइट 'पीपल डॉट कॉम' के अनुसार एक सूत्र ने बताया, 'डैनी ने केट के गले में बाहें डाली हुई थीं और वे एक-दूसरे को चूम रहे थे।' केट और डैनी ने एक कैफे में साथ बैठकर दोपहर का भोजन किया और उसके बाद वे केट के घर की ओर चले गए। दोनों को एक साथ करीब देखे जाने के बाद से दोनों के बीच रोमांस की खबरें जोरों पर हैं।
मुंबई पर्दे पर कलाकार के रूप में अपनी बहुमुखी प्रतिभा को साबित करने वाले अभिनेता मनोज बाजपेई ने बताया कि वह कभी भी बॉलिवुड स्टार बनना नहीं चाहते थे, बावजूद इसके वह खुद को रचनात्मक अभिनेता के तौर पर स्थापित करना चाहते थे। यह पूछे जाने पर कि क्या उन्होंने कभी पर्दे पर छवि बनाने की कोशिश की है? इस पर मनोज ने यहां एक इंटरव्यू में कहा, ‘नहीं मैंने कभी ऐसा नहीं किया क्योंकि मेरा ऐसा लक्ष्य नहीं था। मैं खुद को कभी भी हीरो नहीं, बल्कि रचनात्मक अभिनेता बनाना चाहता था। मैं भूमिकाओं के साथ प्रयोग करने पर जोर देता हूं।’ उन्होंने कहा, ‘इसलिए जब भी मैं पटकथा पढ़ता हूं तो मैं यह जरूर देखता हूं कि इससे पहले मैंने ऐसा कभी नहीं किया।’ यह पूछे जाने पर कि क्या वह कोई भूमिका तैयार कर रहे हैं खासतौर पर जब वह धारावाहिकों का हिस्सा नहीं बने। वाजपेयी ने कहा, ‘मुझे लगता है कि मेरी यात्रा दिलचस्प और रंगीन रही। जहां मैं जीवन के विभिन्न क्षेत्रों से हजारों लोगों से मिला।’ पुरस्कार जीतना बेहतर काम करने के लिए प्रेरित करता है? इस पर उन्होंने कहा, ‘मैं पुरस्कार प्राप्त करते हुए विनम्र हूं इसलिए मैं उनका शुक्रगुजार हूं, लेकिन अगर यह मुझे नहीं मिलता तो मुझे निराश नहीं होना चाहिए। पुरस्कार की वजह से पटकथाओं की पेशकश और मेहनताना बढ़ जाता है। मेरे लिए अच्छी कहानी प्रेरणा है।’
मुंबई छोटे पर्दे के मशहूर शो ‘भाबी जी घर पर हैं’ में अंगूरी भाभी का किरदार निभाने वाली ऐक्ट्रेस शिल्पा शिंदे ने शो छोड़ने के एक साल बाद इसके प्रड्यूसर संजय कोहली पर सेक्शुअल हैरसमेंट का आरोप लगाकर सनसनी फैला दी है। शिल्पा ने मुंबई पुलिस में संजय के खिलाफ यौन उत्पीड़न की एफआईआर भी दर्ज कराई है। हालांकि, कुछ लोग शिल्पा के इतनी देरी से यह कदम उठाने पर सवाल भी खड़े कर रहे हैं। हमसे एक खास बातचीत में शिल्पा ने इन सभी सवालों के खुलकर जवाब दिए : आसान नहीं होता बोल पाना शिल्पा ने संजय के खिलाफ जो एफआईआर दर्ज कराई है, उसमें कहा है कि वो मुझे सेक्सी और हॉट कहते हुए सेक्स की डिमांड करता था। कई बार मुझे जबर्दस्ती गले लगाकर मेरे स्तन और कमर पर हाथ लगाता था और फिर सॉरी कहकर बात को मजाक में टाल देता था। इस बाबत शिल्पा कहती हैं, ‘ऐसा नहीं है कि मैंने ये बातें किसी को नहीं बताईं। मैं पहले बहुत से लोगों को ये सब बता चुकी थी, लेकिन तब मैं खुद यह तय नहीं कर पा रही थी कि इस बारे में खुलकर बोलना है या नहीं, क्योंकि ये इतना आसान नहीं होता है। बहुत हिम्मत लगती है। ये वही समझ सकता है, जिस पर बीतती है। तब मेरी फैमिली ने बोला कि कैसे बोलोगी इस बात को। आज मैं बोल रही हूं क्योंकि मैंने एफआईआर की है। मेरे पास एक प्रूफ है, वरना पहले तो जिन्होंने ये सब देखा, उसे इन्होंने निकाल दिया।’ भरसक इग्नोर कीं ऐसी हरकतें शिल्पा आगे कहती हैं, ‘यार, हमारी लाइन में ये चीजें बहुत कॉमन होती हैं। हर दूसरा आदमी इस तरह की चीज बोलता है। फिर पट गई तो पट गई, नहीं पटी तो सॉरी बोल देंगे। आपके कलीग ऐसे बोलते हैं, फिर कहते हैं कि अरे! मैं तो मजाक रहा था। ऐसे में आप एकदम से रिऐक्ट नहीं कर सकते हैं। मेरे साथ भी यही था कि एकदम से मैं कैसे बोलूं यार। कल काम करना पड़े उनके साथ, तो इसलिए इग्नोर किया। फिर जब मैं शो का हिस्सा नहीं रही, तो सोचा अब क्या बोलूं? खत्म हो गई चीज। छोटी सी इंडस्ट्री है। अभी टकराएंगे हम, लेकिन इन लोगों ने अब भी मुझे टॉर्चर करना नहीं छोड़ा है। इन्होंने मेरी जिंदगी तबाह कर दी है। इन्होंने मेरा फोन रिकॉर्ड करवाया। मेरे खिलाफ ऐसा माहौल बना दिया है कि कोई मुझे काम न दे। ये सब इन्होंने इसीलिए किया ताकि मैं ये बातें न बोलूं, लेकिन मैंने अब सोचा कि वैसे ही टाइम बहुत निकल चुका है। अगर अब भी मैं नहीं बोलूंगी, तो फिर कभी नहीं बोलूंगी। अब जो होना है हो जाए।' तंग करना नहीं छोड़ा, इसलिए बोला लोग मुझे पूछ रहे हैं कि मैं एक साल के बाद क्यों बोल रही हूं? मैं इसलिए बोल रही हूं, क्योंकि इन्होंने मेरी जिंदगी ऐसी कर दी है, जैसे मैंने कोई खून कर दिया है। मैं इतनी डिप्रेशन में रही हूं कि मैं अपने घर में जोर-जोर से रोती थी। इन्होंने मुझ पर साढ़े 12 करोड़ का दावा कर रखा है, जबकि उनके 12 रुपए भी नहीं बनते मुझ पर। उलटे मेरे ही 32 करोड़ रुपए नहीं दिए हैं। उसके बाद लगातार परेशान कर रहे हैं। अगर उनका वकील नहीं है, तो उन्होंने डेट ले ली और जब मेरे पास वकील नहीं है, तो उन्होंने ऑर्डर वैसे पास करा लिया जैसे कि मैं डेट पर आई ही नहीं। मेरे पांच-छह वकील बीच में ही गायब हो गए। इन्होंने तोड़ दिए मेरे वकील। एक वकील ने तो इतना बड़ा धोखा दिया कि पैसा लेने के बाद डेट वाले दिन मुझे बोल रहा है कि मैं आउट ऑफ स्टेशन हूं। मैं क्या करूं? इन लोगों ने मेरे खिलाफ ऐसा माहौल बना दिया है कि कोई मुझसे बात नहीं करता। मेरे साथ काम करने वाले आर्टिस्ट तक मेरा फोन नहीं उठाते। सिनटा, जो मेरी आर्टिस्ट एसोसिएशन है, वो भी मेरे खिलाफ है। ऐसा मैंने क्या कर दिया? इतना प्लान किया इन लोगों ने। ऐसे प्रड्यूसर सर्वाइव कर रहे हैं और मेरे जैसा आर्टिस्ट घर पर बैठा है, इसलिए मुझे लगा कि इन लोगों की असलियत सामने लाना जरूरी है। इन्होंने मुझे बैन करने को बोला था, आज मैं चाहती हूं कि ऐसे प्रड्यूसर बैन होने चाहिए। शो छोड़ने पर मजबूर किया इन्होंने सब तरफ ऐसी खबर फैलाई जैसे कि मैंने शो छोड़ा है, जबकि असल में उन्होंने मुझे शो छोड़ने पर मजबूर किया। आप मुझे बताओ, शो छोड़ने के बाद आपने क्या मुझे संजय लीला भंसाली की फिल्म में देखा या किसी और बड़ी फिल्म में देखा? मैं क्यों ऐसा शो छोड़ूंगी? पिछली बार भी मैं यही बोल रही थी कि मैंने शो नहीं छोड़ा, उन्होंने मुझे शो से निकाल दिया। 2 मार्च को उन्होंने मुझे छुट्टी देकर बैठा दिया और न्यूज फैलाई कि मुझे मेरे टैंट्रम्स की वजह से निकाल रहे हैं। फिर तीन-चार दिन बाद सेट पर बुलाकर मुझे धमकाया कि चुप बैठो और अपना मुंह बंद रखो, वरना आपको रिप्लेस कर देंगे। फिर दो-तीन दिन बाद मुझे नोटिस आता है कि मैं शूटिंग पर आ ही नहीं रही हूं। अब आत्मसम्मान भी कोई चीज होती है। आप मुझे पहले कह रहे हैं कि आपको रिप्लेस किया जा रहा है। आप मुझे मेरे तीन महीने के पैसे नहीं दे रहे हैं। फिर आप कह रहे हैं कि शूटिंग करो, तो क्या मैं आपके साथ शूटिंग करूंगी? ऐसे लोगों के साथ मैं कैसे काम करूंगी? इसीलिए मैंने शो छोड़ा। मुझे समझ नहीं आता कि सैकड़ों आर्टिस्ट शो छोड़ते हैं, चले जाते हैं लेकिन मेरे बारे में ही इतना बवाल क्यों हुआ? ये सब इसीलिए था, ताकि मैं हैरेसमेंट की ये बातें न बोलूं।
डायरेक्टर एस.एस. राजामौली की फिल्म 'बाहुबली' अब घर-घर में चर्चित हो चुकी है और एक ब्रैंड का रूप ले चुकी है। इन दिनों दर्शकों को इसकी सीक्वल का बेसब्री से इंतजार है, मगर ब्रैंड 'बाहुबली' को भुनाने के लिए अब इसे कई नए रूपों में दर्शकों के सामने लाने की योजना पर काम चल रहा है। ‘बाहुबली’ की कहानी पर ग्राफिकल कॉमिक्स लाने के बाद अब इसे छोटे पर्दे पर भी लाने की योजना बनाई जा रही है। हाल ही में राजामौली ने ‘बाहुबली’ पर आधारित एक किताब ‘द राइज ऑफ शिवगामी’ की रिलीज के मौके पर कहा, ‘मेरी योजना अब ‘बाहुबली’ पर टीवी शो बनाने की है। हालांकि यह डेली सोप नहीं होगा। मेरी योजना 10 से 13 एपिसोड वाला एक सीजनल शो बनाने की है।’ बुक ‘द राइज ऑफ सिवागामी’ के लेखक आनंद नीलकंठन हैं, जो रामायण और महाभारत जैसे भारतीय महाकाव्यों पर आधारित कथा पुस्तकें लिखने के लिए जाने जाते हैं। किसी किताब पर फिल्म बनाने के सवाल पर निर्देशक ने कहा, ‘इनका रावण का चरित्र बहुत ही अलग है। यह बहुत ही प्रेरणादायी है, लेकिन मुझे नहीं पता कि मैं उस पर फिल्म बनाऊंगा या नहीं। किताबों के अलावा उन्होंने मुझे एक कहानी सुनाई थी, जो अभी कागजों तक ही सीमित है। यह बहुत पेचीदा और रोचक कहानी है और मैं इससे काफी प्रभावित हुआ, इसलिए शायद मैं इसे बनाना चाहता हूं, पर देखते हैं क्या होता है?’ उनसे जब इसकी कहानी के बारे में पूछा गया तो उन्होंने कहा, ‘मैं अभी इसका खुलासा नहीं कर सकता।’
'दंगल' में रेसलर महावीर सिंह फोगाट की दमदार भूमिका निभाने के बाद बॉलिवुड ऐक्टर आमिर ने अपने नए प्रॉजेक्ट का खुलासा किया है। यह आमिर की कोई नई फिल्म नहीं, बल्कि एक मराठी शो है जिसका नाम 'तूफान आलंया' है। उन्होंने ट्विटर पर इसका टीजर शेयर किया है। यह शो महाराष्ट्र में जल संकट से निबटने के लिए शुरू किये गए अभियान पर आधारित होगा। 8 अप्रैल से शुरू हो रहे इस शो में आमिर ऐक्टर जितेंद्र जोशी के साथ नजर आएंगे। गौरतलब है कि आमिर इससे पहले भी मराठी टीवी शो ‘चला हवा येऊ द्या’ में नजर आए थे। इतना ही नहीं, इस शो के सेट पर उन्होंने मराठी बोलकर सबको हैरान कर दिया था। इस टीजर के मुताबिक शो में तीन सेलिब्रिटी जोड़ियां मुकाबले में होंगी। विदर्भ योद्धा नाम की टीम में भरत गणेशपुरे और अमृता दाते, मराठवाड़ा वीर टीम में गिरीश कुलकर्णी और प्रतीक्षा लोनकर और पश्चिम महाराष्ट्र मावले टीम में सुनील बर्वे और सई ताम्हणकर होंगी।
बॉलिवुड अभिनेत्री श्रद्धा कपूर की मोहब्बत में गिरफ्तार अभिनेता आदित्य रॉय कपूर और निर्देशक, निर्माता और ऐक्टर फरहान अख्तर के बीच खूब झगड़ा हुआ है। मीडिया रिपोर्ट्स की माने तो आदित्य और फरहान के बीच श्रद्धा कपूर को लेकर विवाद हुआ है। दोनों ने एक दूसरे पर जमकर गाली-गलौज की है। श्रद्धा और आदित्य महेश भट्ट की विशेष फिल्म्स की 'आशिकी 2' के दौरान करीब आए थे। बाद में यह दोस्ती मोहब्बत में बदल गई थी। हाल ही में श्रद्धा और आदित्य महेश भट्ट की विशेष फिल्म्स की 30वीं वर्षगांठ के मौके पर आयोजित सेलिब्रेशन पार्टी में साथ नजर आए थे। इस पार्टी में श्रद्धा और आदित्य की बांडिंग देखकर फरहान बौखला गए, बाद में उन्होंने यह गुस्सा आदित्य पर निकला। खबर है की श्रद्धा और आदित्य की नजदीकियां फरहान के आंखों की किरकिरी बन गई है। फरहान के प्रॉडक्शन की फिल्म 'रॉक ऑन 2' की शूटिंग के दौरान श्रद्धा और फरहान की रियल लव स्टोरी शुरू हो गई थी। बताते हैं फरहान का उनकी पत्नी के साथ हुए तलाक की वजह भी श्रद्धा के साथ उनकी नजदीकी है। फरहान को श्रद्धा और आदित्य की दोस्ती से इतनी ज्यादा प्रॉब्लम हुई की झगड़ा बढ़ गया और इस पूरे मामले में श्रद्धा का परिवार भी सामने आ गया। बताते हैं कि फरहान आदित्य से काफी नाराज थे और इसी वजह से चीजें बिगड़ गईं। जैसे ही फरहान और आदित्य के बीच गाली-गलौज की बात श्रद्धा को पता चली तो वह बीच-बचाव के लिए सामने आईं। बाद में वह इस मामले को निपटाने के लिए मंगलवार की शाम को फरहान के घर भी पहुंची। फरहान के घर से थोड़ी ही दूर पर आदित्य की गाड़ी भी खड़ी थी। फरहान और श्रद्धा की नजदीकियां इतनी बढ़ गई थी कि पिछले दिनों शक्ति कपूर को जबर्दस्ती फरहान अख्तर के घर से श्रद्धा को लाना पड़ा था। फरहान के कुछ पड़ोसी इस घटना के गवाह भी थे। श्रद्धा के पिता और मौसी पद्मिनी कोल्हापुरी अचानक फरहान के घर पहुंचे और उनके घर काफी लड़ाई की। हालांकि इस बीच श्रद्धा ने किसी भी तरह का हंगामा नहीं किया और चुपचाप अपनी मौसी और पिता के साथ वापस आ गईं थी।
आज सुबह 11:30 बजे से 64वें राष्ट्रीय फिल्म पुरस्कारों की घोषणा शुरू हुई, जिसमें 2016 में रिलीज हुई फिल्मों से चुनिंदा विजेताओं के नामों का ऐलान किया गया है। राम माधवानी निर्देशित सोनम कपूर स्टारर 'नीरजा' को जहां बेस्ट हिन्दी फीचर फिल्म का अवॉर्ड मिला, वहीं अक्षय कुमार को 'रुस्तम' के लिए बेस्ट ऐक्टर अवॉर्ड से नवाजा गया। अजय देवगन की फिल्म 'शिवाय' को बेस्ट वीएफएक्स के लिए अवॉर्ड दिया गया। इसके अलावा 'नीरजा' में सोनम कपूर के शानदार परफॉर्मेंस के लिए उन्हें स्पेशल मेंशन अवॉर्ड (स्पेशल जूरी अवॉर्ड) दिया गया। राजधानी दिल्ली के राष्ट्रीय मीडिया सेंटर आयोजित इस कार्यक्रम में जाने-माने हास्य फिल्मकार प्रियदर्शन इस साल फीचर फिल्म की श्रेणी में जूरी के अध्यक्ष के तौर पर शामिल थे, जबकि सिनेमटॉग्रफर और राइटर राजू मिश्रा नॉन-फीचर कैटिगरी के अध्यक्ष थे। इस लिस्ट में पिछले साल रिलीज़ हुई करीब 300 फिल्में शामिल थीं। बेस्ट कैटिगरी के लिए विनर्स को चुनने का काम मार्च से ही शुरू हो चुका था। गौरतलब है कि अवॉर्ड डिस्ट्रिब्यूशन सेरिमनी का आयोजन 3 मई 2017 को किया जाना है। नीचे है अवॉर्ड और विनर की लिस्ट। फीचर फिल्म अवॉर्ड की लिस्ट बतौर निर्देशक बेस्ट डेब्यू फिल्म : दीप चौधरी (अलीफा) बेस्ट पॉप्युलर एंटरटेनिंग फिल्म - सतमानम भवती बेस्ट स्टंट कोरियॉग्राफर- पीटर हीन (पुलीमुरुगन) बेस्ट चिल्ड्रंस फिल्म- धनक (हिन्दी) सोशल मुद्दे पर बनी बेस्ट फिल्म- पिंक बेस्ट डायरेक्शन- राजेश (वेंटिलेटर) बेस्ट डायरेक्शन- राजेश मपुस्कर (वेंटिलेटर) बेस्ट ऐक्टर- अक्षय कुमार (रुस्तम) बेस्ट ऐक्ट्रेस- सुरभि लक्ष्मी (मिन्नामीनुनगु) बेस्ट सपॉर्टिंग ऐक्ट्रेस- जायरा वसीम (दंगल) बेस्ट चाइल्ड आर्टिस्ट- आधिश प्रवीण (कुंजू देवम), साज (नूर इस्लाम), मनोहरा (रेलवे चिल्ड्रन) बेस्ट मेल प्लेबैक सिंगर- सुंदर अय्यर (जोकर) बेस्ट फीमेल प्लेबैक सिंगर- थुमे जाके बेस्ट स्क्रीनप्ले (ऑरिजनल)- श्याम पुष्करन (महेशिन्ते प्रतिकारम) बेस्ट स्क्रीनप्ले (अडैप्टेड)- संजय कृष्णाजी पटेल (दशक्रिया) बेस्ट एडिटिंग- रामेश्वर वेंटिलेटर साउंड डिजाइनर- जयदेवन (काडू पूकुन्ना नेरम) बेस्ट प्रॉडक्शन डिजाइन- 24 बेस्ट कॉस्ट्यूम डिजाइनर- सचिन (मराठी फिल्म) बेस्ट इन्वाइरनमेंटल फिल्म जिसमें ऐग्रिकल्चर भी शामिल है- द टाइगर हू क्रॉस्ड द लाइन बेस्ट मेकअप आर्टिस्ट- एमके रामकृष्ण बेस्ट म्यूजिक डायरेक्शन- बाबू पद्मनाभ (कन्नड़ अलमा) स्पेशल मेंशन- कद्वी हावा मुक्ति भाव (हिंदी) मजीरठी केकी (असमिया) नीरजा- सोनम कपूर स्पेशल जूरी अवॉर्ड पुलिमुरुगन के लिए मोहनलाल को, जनता गड़गे और मुंथिरिवल्लिकल थलिरक्कुम्बोल को LIVE: Chairman and Members of the Jury for 64th National Film Awards addressing a press Conference, in Delhi https://t.co/Y8sNoouoIx&mdash; ANI (@ANI_news) 1491545555000 क्षेत्रिय भाषा की बेस्ट फीचर फिल्में - मादीपुर (तुलु) - जोकर (तमिल) - रॉन्गसाइड राजू (गुजराती) - पेल्ली चुपुलु (तेलगू) - दशक्रिया (मराठी) - बिसर्जन (बंगाली) - महेशिंते प्रतिकरम (मलयालम) - के सरा सरा (कोंकणी) - रिजर्वेशन (कन्नड़) - नीरजा (हिंदी) बेस्ट नॉन फीचर फिल्म- फायरफ्लाइज़ इन द अबिस बेस्ट एजुकेशनल फिल्म- द वॉटरफॉल बेस्ट शॉर्ट फिक्शन- आबा
बॉलिवुड के 'सुल्तान' सलमान खान की फिल्म 'ट्यूबलाइट' की रिलीज डेट सामने आ गई है। यह फिल्म इस साल 23 जून को रिलीज होगी। इस बात की जानकारी ट्रेड ऐनालिस्ट तरण आदर्श ने ट्विटर पर दी है। इंडो-चाइनीज प्रॉजेक्ट 'ट्यूबलाइट' का निर्देशन कबीर खान कर रहे हैं। यह इस साल की मोस्ट अवेटेड फिल्मों में से एक है। ट्रेड एनालिस्ट तरण आदर्श ने ट्विटर पर लिखा, 'तैयार हो जाओ सलमान खान के फैन्स ट्यूबलाइट की रिलीज डेट फाइनल हो गई हैः 23 जून 2017 कबीर खान-सलमान खान बजरंगी भाईजान के बाद वापस आ गए हैं।' कबीर इससे पहले भी सलमान को लेकर 'एक था टाइगर' और 'बजरंगी भाईजान' जैसी ब्लॉकबस्टर फिल्म बना चुके हैं। Gear up Salman Khan fans... #Tubelight release date finalised: 23 June 2017... Kabir Khan - Salman Khan back after #BajrangiBhaijaan. — taran adarsh (@taran_adarsh) April 1, 2017 फिल्म में सलमान सेना के एक जवान की भूमिका में नजर आएंगे। इस फिल्म में सलमान के साथ ओम पुरी, सोहेल खान और चीनी अभिनेत्री झूझू महत्वपूर्ण भूमिकाओं में नजर आने वाले हैं। मीडिया रिपोर्ट्स की मानें तो इस फिल्म में शाहरुख खान कैमियो रोल करेंगे। यह फिल्म एक वार ड्रामा फिल्म है जिसकी ज्यादातर शूटिंग लद्दाख और मनाली में हुई है। गौरतलब है कि फिल्म ने रिलीज से पहले ही 20 करोड़ रुपये की कमाई कर ली है। इस फिल्म के म्यूजिक राइट्स को सोनी ने 20 करोड़ रुपये में खरीद लिया है। इससे भी दिलचस्प बात यह है कि फिल्म में सिर्फ 3 गाने हैं।
अगर आप मिशन इंपॉसिबल और टॉम क्रूज के फैन हैं तो आपके लिए अच्छी खबर है। रिपोर्ट्स की मानें तो आप जल्द ही टॉम क्रूज को भारत में एक से बढ़कर एक खतरनाक स्टंट्स करते देख पाएंगे। मिशन इंपॉसिबल फ्रैंचाइज की छठी फिल्म की शूटिंग दुनिया भर के दूसरे लोकेशन्स के साथ ही भारत में भी होगी। हॉलिवुड न्यूज़ पोर्टल जेफ स्निडर ने ट्वीट किया- मिशन इंपॉसिबल 6 की शूटिंग लंदन, भारत, पैरिस और न्यू जीलैंड में होगी। फिल्म आईमैक्स 3डी में 27 जुलाई 2018 को रिलीज होगी। जेरेमी हेनर का कोई जिक्र नहीं है। दरअसल, जेरेमी हेनर मिशन इंपॉसिबल की चौथी फ्रैंचाइज गोस्ट प्रोटोकॉल का हिस्सा थे लेकिन इस नई फिल्म में वह नहीं होंगे क्योंकि उनकी डेट्स एवेंजर्स के साथ क्लैश हो रही है। फिल्म का निर्देशन क्रिस्टफर मेकक्वेरी करेंगे जिन्होंने मिशन इंपॉसिबल की पांचवीं फ्रैंचाइज रोग नेशन को डायरेक्ट किया था।
नई दिल्ली फिल्मकार विक्रम भट्ट का कहना है कि फिल्म इंडस्ट्री में लोग सेफ नहीं हैं। अपनी नई वेब श्रृंखला ‘स्पॉटलाइट’ में उन्होंने बॉलिवुड के इस स्याह पक्ष को दिखाया है। कई कलाकारों ने काफी बाद में अवसाद, ब्यूलिमिया व शराब जैसी लत की गिरफ्त में आ जाने की बात बताई है, लेकिन अभी भी लोग इन समस्याओं के बारे में खुलकर नहीं बोल रहे हैं। भट्ट ने कहा, ‘मुझे लगता है, लोग (भारत में) अपनी जगह छोड़ने को लेकर बहुत ज्यादा डरे हुए और असुरक्षित हैं। अगर मैं खुद को नशेड़ी बताता हूं तो निर्माता मेरे पास आना बंद कर देंगे और अगर मुझे फिल्में नहीं मिलती हैं तो मेरा क्या होगा? अगर मेरे प्रशंसक मुझसे दूर हो जाएं तो क्या होगा?’ उन्होंने कहा कि दीपिका पादुकोण ने खुद को अवसादग्रस्त और पूजा भट्ट ने खुद को शराबी बताया, लेकिन बाकी सब चुप हैं। उन्होेंने कहा कि बाकी सब के लिए उन्हें नहीं पता कि क्या वे किसी छवि के चलते ऐसा कर रहे हैं। ‘स्पॉटलाइट’ के बारे में भट्ट ने कहा कि 10 एपिसोड वाली यह वेब श्रृंखला बॉलिवुड के हर पहलू को दिखाती है, जिसका सामना वह लंबे समय से करते आया है। विक्रम ने कहा कि ‘स्पॉटलाइट’ किसी वास्तविक घटना या शख्स पर आधारित नहीं है, लेकिन यह कई ऐसी बातों पर आधारित है, जो हम अक्सर बॉलिवुड के बारे में सुनते रहते हैं। बाहरी कलाकार अपनी छाप छोड़ने की कोशिश करते हैं। भाई-भतीजावाद पर बहस हो रही है, यह दिखाता है कि क्या संकीर्णता की भावना मौजूद है? इसमें उन सभी चीजों को दर्शाया गया है, जो लंबे समय से फिल्म इंडस्ट्री में मौजूद है।
ऐक्टर विवेक मुशरान ने कहा कि वह अपने आगामी टेलिविजन धारावाहिक 'एक आस्था ऐसी भी' के सेट पर नंगे पांव शूटिंग कर रहे हैं। 'एक आस्था ऐसी भी' एक नि:स्वार्थ युवती आस्था की कहानी है, जो ईश्वर के अनुष्ठानों से अधिक मानवता की सेवा पर विश्वास रखती है। विवेक इसमें प्रगतिशील पति गोविंद अग्रवाल की भूमिका में दिखेंगे। विवेक ने कहा, 'अग्रवाल परिवार के घर के भीतर एक मंदिर मुख्य सेट है, जो काफी बड़ा है, जहां रोजाना सुबह दीया जलाया जाता है, चाहें शूटिंग कर रहे हों या नहीं।' उन्होंने कहा, 'शो के सेट पर ज्यादातर दृश्यों में, मैं नंगे पांव शूटिंग करता हूं। आप मुझे कहीं भी जूते पहने नहीं देखेंगे।' धारावाहिक में अभिनेत्री टीना फिलिप आस्था की भूमिका में हैं। 'एक आस्था ऐसी भी' का प्रसारण टेलिविजन चैनल स्टार प्लस पर 3 अप्रैल से होगा। इसमें मानसी सालवी और कंवर ढिल्लन भी दिखाई देंगे।
बॉलिवुड अभिनेत्री विद्या बालन इन दिनों अपनी रिलीज के लिए तैयार फिल्म 'बेगम जान के प्रमोशन ने जी जान से जुटी हैं। इसी सिलसिले में नवभारतटाइम्स डॉट कॉम से हुई विशेष बातचीत में विद्या ने अपनी फिल्म के अलावा बॉलिवुड में चल रहे नेपटिज़म के बहस पर भी अपनी बेबाक राय दी। निर्माता-निर्देशक और टीवी होस्ट करन जौहर की गरमा-गरम कॉफी पीने पहुंची कंगना रनौत ने करन के शो पर ही उनके ऊपर आरोप लगाया कि फिल्म इंडस्ट्री में वह भाई-भतीजावाद के मुखिया हैं। कंगना के इस आरोप के बाद बॉलिवुड में नेपटिज़म को लेकर एक बड़ी बहस छिड़ गई है। नेपटिज़म के इस बहस पर बेगम जान विद्या बालन कहती हैं, 'सबसे पहली बात मैंने शो देखा नहीं, दूसरी बात मैं फिल्मी गॉसिप बिलकुल नहीं पढ़ती इसलिए मुझे पता नहीं है कि सचमुच हुआ क्या है। मैं इस मामले में कंगना के खुलकर बोलने की सराहना करूंगी। एक औरत या लड़की का किसी मामले में आवाज उठाने का फैसला बहुत ही मुश्किल होता है। रही बात मेरी तो मैंने अब तक कभी भी बॉलिवुड में वंश-वाद का सामना नहीं किया है।' विद्या अपनी बात आगे कहती हैं, 'मेरा बॉलिवुड में काम करने का अनुभव अलग रहा है इसलिए मैं नहीं मानती की फिल्म इंडस्ट्री में नेपटिजम होता है। अगर आपके अंदर हुनर हो, अगर आप मेहनत करने के लिए तैयार हैं और अगर आपमें आत्मविश्वास है तो आप कुछ भी कर सकते हैं। यहां पर कंगना का अनुभव गलत रहा है तो इसमें कोई सही या गलत नहीं है।' विद्या आगे कहती हैं, 'मैं उस लड़की या औरत का सम्मान करती हूं जो अपनी बात कहना जानती है, फिर चाहे वह गलत हो, सही हो या कुछ भी हो। एक लड़की का खुद के लिए खड़े होकर आवाज उठाना आसान नहीं है। आवाज उठाने के लिए बहुत साहस की जरूरत होती है। मैं लड़की के उस हिम्मत को सपॉर्ट करती हूं।' बॉलिवुड में होने वाली कैंप-बाजी पर विद्या कहती हैं, मैं बॉलिवुड के किसी कैम्प का हिस्सा नहीं बनना चाहती हूं। यह मुझे बहुत उबाऊ लगता है। कैम्प का किस्सा बनना आपकी लिमिट तय कर देता। मैं कभी भी किसी भी कैम्प का हिस्सा बनना भी नहीं चाहती थी। मैंने अब तक सिर्फ विधु विनोद चोपड़ा के बैनर में ही सबसे ज्यादा यानी शुरू की तीन फिल्में की हैं। मैं किसी कैम्प में शामिल होकर उन लोगों के साथ काम करने का मौका नहीं खोना चाहती जिनके साथ मैंने कभी काम नहीं किया है।' विद्या की फिल्म 'बेगम जान' में भारत और पाकिस्तान के बंटवारे के समय की कहानी है। यह एक कोठे के बारे में है जो हिंदुस्तान और पाकिस्तान के बॉर्डर के बीच में पड़ता है। विद्या बालन इस कोठे की मालकिन 'बेगम जान' की मुख्य भूमिका में हैं, जिनके साथ और भी लड़कियां रहती हैं। वह इन सभी के साथ मिलकर अपने घर को बचाने की लड़ाई लड़ती हैं। फिल्म की पहली झलक में विद्या के कई पावरफुल डायलॉग है। फिल्म का निर्देशन श्रीजीत मुखर्जी ने किया है, यह फिल्म 14 अप्रैल को सिनेमा घरों में रिलीज होगी।
200 करोड़ के काफी करीब पहुंच चुकी है 'बद्रीनाथ की दुल्हनिया'। Boxofficeindia.com की रिपोर्ट की मानें तो फिल्म ने दुनिया भर में कुल मिलाकर 195 करोड़ की कमाई कर ली है। Boxofficeindia.com की खबर की मानें तो यह फिल्म इस साल 'रईस' के बाद दूसरी फिल्म है, जिसमें दुनिया भर में शानदार कमाई की है। 'बद्रीनाथ की दुल्हनिया' वरुण और आलिया की तीसरी फिल्म है। इन दोनों युवा स्टार की जोड़ी सबसे पहले पर्दे पर 'स्टूडेंट ऑफ द इयर' में नज़र आई और फिर 'हम्प्टी शर्मा की दुल्हनिया' में नज़र आए। शशांक खेतान द्वारा निर्देशित यह फिल्म 10 मार्च को होली वाले लंबे वीकेंड पर रिलीज़ हुई थी, जिसका फिल्म का काफी अच्छा फायदा भी मिला। इस फिल्म में 'बद्री की दुल्हनिया' और 'तम्मा तम्मा' जैसे मस्ती भरे गाने हैं। फिल्म के गाने को कम्पोज़ किया है अमाल मलिक, तनिष्क बागची और अखिल सचदेव ने। आलिया भट्ट ने 'हमसफर' गाने में अपनी आवाज़ दी, जो कि वास्तव में पाकिस्तानी सिंगर आतिफ असलम ने गाया है। भले ही 'बद्री की दुल्हनिया' एक लव स्टोरी है, लेकिन इस फिल्म में दहेज प्रथा का पुरजोर विरोध भी नज़र आया है।
बीते वीकेंड पर अपने कॉमिडी शो में कपिल शर्मा को दर्शकों को अकेले ही हंसाना पड़ा और इस शो ने अपने ज्यादातर फैन्स गंवा भी दिए। कपिल के चेहरे पर यह स्पष्ट नज़र आ रहा था कि मंच पर सुनील ग्रोवर, अली असगर और चंदन प्रभाकर के बिना लोगों को हंसा पाना उनके लिए कितना मुश्किल हो रहा था। कहा जा रहा है कि प्लेन में कपिल शर्मा ने शराब पीकर जो हंगामा किया उसके बाद से शुरू हुआ टीम का बॉयकॉट अगले हफ्ते भी जारी रहेगा। इस मामले अब तक चुप्पी बरकरार रखने वाले सुनील ग्रोवर ने पहली बार अपना बयान दिया है। पढ़िए: खुद के दम पर नहीं हंसा पाए कपिल, जानें झगड़े के बाद के पहले एपिसोड का हाल बॉलिवुड हंगामा में छपी खबर के मुताबिक, सुनील ने कहा है, 'मैं काफी रिलैक्स हूं और अपने फ्यूचर प्लान को लेकर गहराई से सोच-विचार कर रहा हूं। जो ये तमाशा चल रहा है, बस उसे चुपचाप देख रहा हूं। यह काफी मनोरंजक है।' वेबसाइट में छपी रिपोर्ट की मानें तो सुनील ग्रोवर के एक दोस्त ने कहा है कपिल ने सुनील से मिलने और बातचीत करने की काफी कोशिश की, लेकिन ग्रोवर उनसे किसी तरह की बातचीत के मूड में नहीं हैं। उन्होंने यह भी बताया कि वह फिलहाल अपनी पत्नी और बेटे के साथ किसी अनजान जगह पर छुट्टियां बिताने के मूड में हैं। उन्होंने बताया, कई मौकों पर कपिल ने सुनील और टीम के बाकी लोगों का मजाक उड़ाया है और कपिल ने इस बार माफी सिर्फ इसलिए मांगी की मामला यहां तक पहुंचा है, वर्ना उनका रिऐक्शन हर बार की ही तरह रहता।
सुनील ग्रोवर और चंदन प्रभाकर के शो छोड़कर जाने के बाद कमीडियन कपिल शर्मा अब अकेले पड़ गए हैं। जी हां, हमेशा दर्शकों को ठहाके लगाकर हंसने पर मजबूर करने वाला कपिल का शो इस बार कुछ खास कमाल नहीं दिखा पाया। सुनील-कपिल के झगड़े के बाद यह पहला एपिसोड था जिसका जादू फैन्स पर नहीं चल पाया। वजह आप जानते ही हैं। रिंकू भाभी और डॉक्टर मशहूर गुलाटी के किरदार से लोगों का दिल जीतने वाले सुनील इस एपिसोड से गायब थे। वहीं, कपिल के बचपन के दोस्त चंदन भी शो छोड़ ही चुके हैं। ऐसे में खुद के दम पर शो की रौनक बनाए रखना कपिल के लिए आसान नहीं रहा। इस एपिसोड में सुनील, चंदन और अली को फैन्स ने काफी मिस किया। एपिसोड की शुरुआत में कपिल भांगड़ा डांसर्स के साथ स्टेज पर एंट्री करते हैं और नवजोत सिंह सिद्धू को पंजाब में उनकी जीत पर बधाई देते हैं। इस एपिसोड में तापसी पन्नू और मनोज बाजपेयी अपनी आने वाली फिल्म 'नाम शबाना' के प्रमोशन के लिए पहुंचे थे। उन्होंने कपिल और दर्शकों से बातचीत की। साथ ही फिल्म से जुड़ें उनके सवालों के जवाब भी दिए। इतना ही नहीं, कपिल पहली बार शो पर अपनी गर्लफ्रेंड गिन्नी के बारे में बात करते भी नजर आए। कीकू, सुमौना और रोसेल ने भी अपने डायलॉग्स से लोगों को हंसाने की अच्छी कोशिश की। लेकिन इस पूरे एपिसोड से वो पहले जैसी मस्ती गायब थी। 'द कपिल शर्मा शो' को पहले जैसा मजेदार बनाने के लिए अब कपिल क्या करेंगे, यह तो वक्त ही बताएगा।
अभिनेत्री विद्या बालन इन दिनों अपनी रिलीज के लिए तैयार फिल्म 'बेगम जान' के प्रमोशन में जी जान से जुटी है। श्रीजीत मुखर्जी के निर्देशन में बनी 'बेगम जान' अपने पोस्टर के टैगलाइन को लेकर भी काफी चर्चे में है, जिसमें लिखा है मेरा जिस्म, मेरा घर, मेरा देश और मेरे नियम इस टैगलाइन से पता चलता है कि इस बेगम में जान बहुत हैं। दरअसल ये टैगलाइन पूरी फिल्म को चंद शब्दों में बयां कर देती है। इसे सामाजिक मान्यताओं के बीच पिसती नारी के नए नारे के तौर पर देखा जा सकता है। नवभारतटाइम्स डॉट कॉम से बातचीत में विद्या ने बताया, 'फिल्म की यह टैगलाइन फिल्म निर्देशक श्रीजीत के दिमाग की है। जब मैंने इस कैप्शन को देखा तो मुझे यह फिल्म के मिजाज के हिसाब से एकदम सटीक लगा। मुझे लगा यह सिर्फ बेगम जान के लिए ही क्यों? मैं भी तो ऐसा ही सोचती हूं कि मेरा जिस्म, मेरा घर, मेरा देश और केवल मेरे ही उसूल जब सबकुछ मेरा है तो इस पर कानून भी तो मेरा ही चलेगा।' 'बेगम जान' को लेकर विद्या कहती हैं, 'श्रीजीत जब बंगाली में इस फिल्म को 'राजकहिनी' के नाम से बना रहे थे तब उन्होंने मुझे इसका ऑफर दिया था। लेकिन उस समय मेरी थोड़ी तबियत खराब थी और बाद में मैं आराम करने के मूड में थी। इसलिए मैंने मना कर दिया। जिसके बाद उन्होंने रितुपर्णा सेनगुप्ता को लेकर फिल्म बना ली। बाद में मैंने जब ये फिल्म देखी तो तो मुझे लगा कि ये फिल्म हिंदी में भी बननी चाहिए।' विद्या आगे कहती है, 'मैंने जब श्रीजीत को मना किया था तो मुझे लगा नहीं था कि वह दोबारा मुझसे संपर्क करेंगे किसी डायरेक्टर को जब एक बार आप किसी फिल्म के लिए मना कर दो तो वह नाराज हो जाते हैं, मुझे लगा था श्रीजीत भी नाराज हो गए होंगे। मुझे तब बहुत खुशी हुई जब वह 'बेगम जान' का बंगाली रूप लेकर वापस मेरे पास आए और कहा कि मैंने बंगाली में फिल्म बना ली हैं अब अगर आप चाहें तो इसे हिंदी में भी बना सकते हैं, आप इसे देख लिए और बताइए। इस बार मैंने दो दिन में ही फिल्म करने के लिए हां कर दिया था।' विद्या के मुताबिक 'बेगम जान' का किरदार बेहद मजबूत है। वास्तविक जीवन में ऐसे किरदार ज्यादा नहीं मिलते। 'बेगम जान' का किरदार एक ऐसी विद्रोही महिला का किरदार है जो आज की परिस्थिति में नई चेतना जगा सकती है। इस किरदार का अपना एक अलग ही अंदाज है जो इसे दूसरों से अलग करता है।  भारत और पाकिस्तान के बंटवारे के समय की यह कहानी एक कोठे के बारे में है जो हिंदुस्तान और पाकिस्तान के बॉर्डर के बीच में पड़ता है। विद्या बालन इस कोठे की मालकिन 'बेगम जान' की मुख्य भूमिका में हैं, जिनके साथ और भी लड़कियां रहती हैं। वह इन सभी के साथ मिलकर अपने घर को बचाने की लड़ाई लड़ती हैं। फिल्म की पहली झलक में विद्या के कई पावरफुल डायलॉग है। फिल्म का निर्देशन श्रीजीत मुखर्जी ने किया है, यह फिल्म 14 अप्रैल को सिनेमा घरों में रिलीज होगी।
बॉलिवुड अभिनेता संजय दत्त ने अपनी फिल्म 'भूमि' की शूटिंग खत्म कर ली है। फिल्म की शूटिंग खत्म कर मुंबई लौटे संजय इन दिनों अपनी अगली फिल्म की कहानी और शूटिंग शेड्यूल को फाइनल करने में जुटे हैं। संजू इस समय इंडस्ट्री में अपने दोस्तों से मुलाकात कर रहे हैं। इसी मेल-मुलाकात के सिलसिले में संजय फिल्म निर्माता साजिद नाडियाडवाला, साजिद खान और स्क्रिप्ट राइटर रूमी जाफरी के साथ डिनर पर भी गए थे। हाल ही में संजय फिल्म 'गोलमाल 4' के सेट पर भी गए जहां उन्होंने अपने खास दोस्त अजय देवगन और रोहित शेट्टी सहित फिल्म की पूरी टीम से मुलाकात की।   Visited the Sets of Golmal...Again... #SanjayDutt #ajaydevgan #arshadwarsi #rohitshetty A post shared by Sanjay dutt (@sanjaydutt_) on Mar 31, 2017 at 11:03am PDT 'भूमि' के बाद अब संजय दत्त प्रड्यूसर राहुल मित्रा की फिल्म 'टोरबाज' की शूटिंग शुरू करेंगे। 'टोरबाज' की शूटिंग शेड्यूल के बारे में चर्चा करने के लिए संजय दत्त ने फिल्म के प्रड्यूसर राहुल मित्रा को 'भूमि' की शूटिंग के दौरान आगरा भी बुलाया था और लंबी मीटिंग की थी। 'टोरबाज' के साथ-साथ ही संजय महेश भट्ट के प्रॉडक्शन की फिल्म 'सड़क' के रीमेक का काम भी शुरू कर देंगे। साल 1991 में संजय दत्त और पूजा भट्ट स्टारर फिल्म ‘सड़क’ के रीमेक बनाने की घोषणा हो चुकी है। खबर है कि फिल्म के रीमेक में संजय दत्त और पूजा भट्ट की बेटी के रोल में आलिया भट्ट होंगी। फिल्म की कहानी इस बार संजय दत्त को ध्यान में रखकर लिखी जा रही है, जो अपनी बेटी की जान बचाने के लिए सारी दुनिया को एक कर देता है। 'सड़क' में पूजा भट्ट और संजय दत्त लीड रोल में थे। फिल्म में पूजा के किरदार को फ्लैशबैक के जरिए दिखाया जाएगा। पूजा भट्ट ने हाल ही में इंस्टाग्राम पर इससे संबंधित कुछ तस्वीरें शेयर की थीं। संजय दत्त के जीवन पर निर्देशक राजकुमार हिरानी फिल्म बना रहे हैं जिसमें संजय की भूमिका में रनबीर कपूर हैं। संजय कहते हैं, 'वैसे तो मैं अपनी फिल्म में खुद काम करना चाहता था, लेकिन अब मेरी उम्र हो गई है इसलिए यह संभव नहीं हो पाया।'
हॉलिवुड ऐक्ट्रेस मिसा बाटर्न ने अपने एक्स लवर के साथ इंटीनेट रिलेशनशिप का सेक्स टेप अश्लील साइटों पर लीक होने को इमोशनल ब्लैकमेलिंग बताया है। वेबसाइट 'डेलीमेल डॉट कॉम डॉट यूके' के मुताबिक, 31 वर्षीय अभिनेत्री ने टीवी शो 'डॉक्टर फिल' को दिए इंटरव्यू के दौरान बताया कि उन्हें पता चला कि यह टेप सबसे ज्यादा बोली लगाने वाले को पेश की गई। शो में बार्टन ने बताया कि किसी ने उन्हें छह महीने पहले इस सेक्स टेप के होने के बारे में बताया था। बाटर्न ने कहा, 'मैं आहत हुई, क्योंकि सड़क पर आकर मुझसे किसी ने कहा, 'मुझे आपको कुछ बताना है।' अभिनेत्री के कहा, 'पहले मुझे यकीन नहीं हुआ, मैं इस बात पर विश्वास नहीं कर सकी, क्योंकि मैंने इस शख्स से प्यार किया और मुझे यकीन नहीं हुआ कि ऐसा हो सकता है और बाद में मुझे पता चला कि यह पूरी तरह से संभव है।' टेप विभिन्न अश्लील साइटों पर शुरुआती कीमत 500,000 डॉलर में बिक रहा था। अभिनेत्री ने बताया, 'यह पूरी तरह से इमोशनल ब्लैकमेल था, लेकिन यह उन चीजों में से एक है, जहां मुझे ऐसे लोगों से फौरन दूरी बनाने की जरूरत है, क्योंकि इससे ज्यादा आप कुछ नहीं कर सकते। यह सच में आपके हाथों में नहीं है और यह अपराध था।'
मुंबई अपने जीवंत और बोल्ड अभिनय के दम पर बॉलिवुड में अलग छाप छोड़ने वाली ऐक्ट्रेस ऋचा चड्ढा अपने सामाजिक जीवन में यौन उत्पीड़न और लिंग आधारित भेदभाव के खिलाफ खुलकर आवाज उठाती रहती हैं। लेकिन उनका मानना है कि सिनेमा को समाज में बदलाव लाने के दवाब से मुक्त होना चाहिए। ऋचा का कहना है कि समाज में बदलाव लाने की वास्तविक जिम्मेदारी राजनीति और नीति निर्माताओं की है। ऋचा ने पिछले सप्ताह एक इंटरव्यू में कहा, ‘मैं इसका झंडाबरदार नहीं बनना चाहती। सिनेमा पर समाज में बदलाव लाने का दायित्व नहीं होना चाहिए। निश्चित तौर पर ऐसी फिल्में बननी चाहिए जिनकी कुछ सार्थकता हो और किसी के लिए सकारात्मकता लाए, लेकिन कोई इसे बोझ की तरह नहीं लेना चाहता।’ ऋचा ने कहा, ‘कई बार आप सिर्फ कोई कहानी कहते हैं, बजाय यह दिखाने के कि उसमें क्या सीख छिपी हुई है। हमें इस तरह के संदेशों के लिए अपने राजनीतिज्ञों की ओर देखना चाहिए, जिन्हें हम अपने प्रतिनिधि के तौर पर चुनते हैं, न कि अभिनेताओं को।’ जब उनसे पूछा गया कि क्या हमारे राजनीतिज्ञ सार्थक संदेश दे रहे हैं, तो उनका जवाब था, ‘बिल्कुल भी नहीं। और यही एक चीज उन्हें एकजुट बनाती है, चाहे वे किसी भी पार्टी के हों। वे अब प्रेरणा नहीं दे पा रहे और इसीलिए आज का युवा क्रिकेट खिलाड़ियों, फिल्मी सितारों और अन्य खेल सितारों से अधिक प्रेरित हो रहा है।’ यह सब कहने के बावजूद ऋचा स्वीकार करती हैं कि फिल्मों, फिल्मकारों और फिल्मी कलाकारों को जिम्मेदार होना चाहिए। उन्होंने कहा, ‘हमें अनैतिक काम नहीं करने चाहिए, जैसे हमें महिलाओं की बुरी छवि नहीं दिखानी चाहिए या किसी खास समुदाय की खराब छवि पेश नहीं करना चाहिए या इस तरह के गाने ‘हम काले हैं तो क्या हुआ दिलवाले हैं...’ नहीं गाने चाहिए। ऐसी चीजें नहीं करनी चाहिए, लेकिन अनावश्यक दबाव भी नहीं होना चाहिए।’ ऋचा ने कहा, ‘जैसे जब हम किसी हत्यारे या बुरे व्यक्ति की कहानी कहते हैं तो हम पर अपराध के गुणगान का आरोप लगाया जाता है। लेकिन हम तो वास्तव में सिर्फ एक कहानी कह रहे होते हैं।’ निर्देशक दिबाकर बनर्जी की फिल्म ‘ओए लकी, लकी ओए’ से फिल्मी करियर की शुरुआत करने वाली ऋचा को ‘गैंग्स ऑफ वासेपुर’, ‘फुकरे’ और ‘मसान’ जैसी फिल्मों ने पहचान दिलाई। ऋचा कहती हैं कि फिल्मी सितारों को जिम्मेदारी दिखानी चाहिए, ताकि वे एक सार्थक संदेश फैला सकें। ऋचा थोड़ा तीखा तेवर अपनाते हुए कहती हैं कि हॉलिवुड के सितारे समाजसेवा के कार्यों के लिए फुरसत निकाल लेते हैं, लेकिन हमारे यहां फिल्मी कलाकार हमेशा किसी जल्दबाजी में रहते हैं। ऋचा के मुताबिक, ‘मेरी इच्छा है कि हमारे यहां रॉयल्टी की व्यवस्था हो जाए या ऐसा कुछ जिससे कलाकार भविष्य को लेकर सुरक्षित महसूस करें। कम से कम बाहरी कलाकारों को अपना प्रचार खुद करना होता है। उन्हें कमरे के किराये, परिवार और अन्य दायित्वों की चिंता करनी होती है। इसलिए इन सब परिस्थितियों के बीच आप जो कुछ भी करते हैं, उसकी सराहना होनी चाहिए।’ जब ऋचा से पूछा गया कि वह किस चीज में अपना योगदान देना चाहेंगी तो उन्होंने अपनी आगामी फिल्म में सह-अभिनेत्री हॉलिवुड की डेमी मूर का उदाहरण देते हुए कहा, ‘बाल यौन शोषण और शिक्षा। आपके साथ बचपन में जो कुछ होता है, आपके पूरे जीवन पर उसका असर रहता है।’ ऋचा, डेमी मूर के साथ ‘लव सोनिया’ फिल्म में दिखाई देंगी। डेमी मूर अनेक समाजसेवा के कार्यों में शामिल रहने के लिए भी जानी जाती हैं।
फिल्म 'ट्रैप्ड' में अपनी दमदार परफॉर्मेंस से दर्शकों पर जादू चलाने के बाद ऐक्टर राजकुमार राव अब भगवान शिव के अवतार में नजर आने वाले हैं। अजय के. पन्नालाल निर्देशित फिल्म 'बहन होगी तेरी' का टीजर पोस्टर रिलीज कर दिया गया है। इस पोस्टर में राजकुमार राव मॉर्डन शिव के अवतार में बाइक पर बैठे नजर आ रहे हैं। फिल्म के प्रड्यूसर अमुल विकास मोहन ने इस पोस्टर को ​ट्विटर पर शेयर करते हुए लिखा, 'बहन होगी तेरी का टीजर पोस्टर यहां हैं और जल्द ही ट्रेलर रिलीज होगा। The teaser poster for #BehenHogiTeri is here.. trailer out soon.. @RajkummarRao @shrutihaasan @TheGautamGulati @BHTtheFilm pic.twitter.com/otQviVOkW7 — Amul Vikas Mohan (@amul_mohan) April 4, 2017 राजकुमार राव की यह पहली सोलो रोमांटिक कॉमिडी फिल्म है। हाल ही में फिल्म का पहला गाना 'जय मां' रिलीज किया गया है, जिसमें माता की मूर्ति के सामने सभी फिल्मी धुन पर भजन गाते दिख रहे हैं। यह भजन 'बार बार देखो' फिल्म के 'काला चश्मा' गाने के धुन से तैयार किया गया है। इस फिल्म में राजकुमार राव और श्रुति हासन एक साथ नजर आने वाले है। फिल्म 26 मई, 2017 को रिलीज होने वाली है।
बॉलिवुड अभिनेता अक्षय कुमार इन दिनों एक तरफ जहां अपनी अगली फिल्म 'टॉयलेट- एक प्रेम कथा' के प्रमोशन की तैयारी में जुटे हैं वहीं अपने होम प्रॉडक्शन की फिल्म 'नाम शबाना' के प्रमोशन में भी जी जान से जुट गए हैं। तापसी पन्नू, मनोज बाजपेई, अनुपम खेर और मेहमान कलाकार की भूमिका में अक्षय कुमार स्टारर इस फिल्म का निर्देशन शिवम नायर ने किया है। अपनी फिल्म के प्रमोशन के सिलसिले में दिल्ली पहुंची 'नाम शबाना' की पूरी टीम ने फिल्म से जुड़े तमाम सवालों के जवाब दिए। वहीं इस मौके पर अक्षय ने कहा कि जासूसों की दुनिया अधिक खूफिया होती है। जासूस बनते कैसे है? इस प्रश्न का उत्तर खोजते-खोजते अक्षय ने 'नाम शबाना' बना दी। अक्षय कहते हैं, 'आज तक जब कोई जासूसी फिल्म हॉलिवुड या फिर बॉलिवुड में बनाई गई है किसी ने यह नहीं बताया या दिखाया की जासूस कैसे बना जाता है। हम हमेशा अपनी फिल्मों में यही दिखाते हैं कि जासूस का किरदार पैदायशी जासूस था। हमारी फिल्म 'नाम शबाना' में दिखाया गया है कि असल जिंदगी में जासूस कैसे बना जाता है।' अक्षय बताते हैं, 'मुझे किसी ने पूछा था कि आपकी फिल्म में मुख्य जासूस की भूमिका में लड़की ही क्यों है? तो मैं बतादूं कि मोजार्ड के हिसाब से एक लड़की को सबसे काबिल जासूस माना गया है। लड़कियों से बढियां जासूस कोई भी नहीं होता, यह बाद आप किसी भी हसबैंड से भी पूछ सकते हैं। यह कोई हंसने की बात नहीं है यह एक रियल फैक्ट है। हम आदमी किसी भी गैजेट्स में ज्यादा माहिर हो सकते हैं लेकिन महिलाओं के अंदर एक जासूसी का ऐंटिना मौजूद रहता है। पता नहीं महिलाएं इतनी होशियारी से जासूसी का काम भला कैसे कर लेती हैं।' अक्षय आगे कहते हैं, 'मैं हमेशा इस प्रश्न का उत्तर खोजने की कोशिश करता था कि जासूस बनते कैसे है और इस प्रश्न का उत्तर ढूंढते-ढूंढते फिल्म 'नाम शबाना' बना दी। मैं हमेशा से चाहता था कि एक जासूस कैसे बनता है उसपर फिल्म बनाई जाए। मेरे पास एक कहानी भी आई थी और यह विषय भी रोचक था। कोई भी नहीं जानता कि जासूस बनते कैसे है। इस प्रफेशन में आ कैसे जाते है। जबकि उनको पता होता है कि यह खतरनाक काम है। तो आते क्यों है? और कैसे एजेंसी उन्हें जासूस बनने के लिए मना लेती है। इस फिल्म से बहुत कुछ सीखा जा सकता है।' 'नाम शबाना' में मेहमान कलाकार की भूमिका निभा रहे अक्षय कुमार ने कहा, 'इस फिल्म की मुख्य अभिनेत्री तापसी पन्नू है और मैं इस प्रमोशन में बतौर निर्माता की भूमिका में आया हूं।' इस मौके पर अक्षय कुमार, मनोज वाजपेयी, अनुपम खेर और तापसी पन्नू मौजूद थे। यह फिल्म 31 मार्च को रिलीज हो रही है।
कमीडियन कपिल शर्मा के शो पर संकट के बादल मंडरा रहे हैं। हाल ही में सुनील ग्रोवर और चंदन प्रभाकर से हुए झगड़े की वजह से न सिर्फ उनकी दोस्ती में दरार आई है बल्कि उनका शो भी अब बंद होने की कगार पर है। दरअसल, इस बढ़ती कॉन्ट्रोवर्सी को देखते हुए सोनी चैनल अब इस शो को बंद करने की सोच रहा है। रिपोर्ट्स की मानें तो अगले महीने इस शो का रिन्यूअल होना है। यह डील 106 करोड़ रुपये की होगी। लेकिन शो में काम करने वाले कलाकारों और बॉलिवुड सितारों के बॉयकॉट के चलते चैनल इस कॉमिडी शो का रिन्यूअल करेगा, ऐसा जरूरी नहीं है। हालांकि आधिकारिक तौर पर चैनल वालों का कोई बयान नहीं आया है, लेकिन अगर कॉन्टैक्ट रिन्यू नहीं होता है तो आपका फेवरिट शो बंद होने की कगार पर आ सकता है। डीएनए में छपी रिपोर्ट के मुताबिक,'सिलेब्रिटी गेस्ट ने शो पर आने से इनकार कर दिया जिसकी वजह से कपिल को शूट कैंसल करना पड़ा। इसी वजह से कपिल अपनी आने वाली फिल्म 'फिरंगी' की शूटिंग के लिए बिकानेर के लिए रवाना हो गए हैं और वह 29 मार्च को मुंबई लौटेंगे। वहीं इंडियन एक्सप्रेस में छपी रिपोर्ट के मुताबिक, शो की अगली शूटिंग 29 मार्च को है। इस शूटिंग में अली मौजूद रहेंगे। सूत्रों का कहना है कि तबीयत खराब होने की वजह से अली पिछली दो शूटिंग नहीं कर पाए थे। शो जारी रहेगा। चैनल ने रिन्यूअल से इनकार करने जैसी कोई भी बात नहीं कही है। गौरतलब है कि पिछले दिनों मेलबर्न से लौट रहे कपिल ने फ्लाइट में सुनील ग्रोवर और चंदन के साथ न सिर्फ गाली गलौज की बल्कि हाथापाई भी की। इसके बाद कपिल के बुरे बर्ताव से नाराज सुनील और चंदन, शो की शूटिंग पर नहीं पहुंचे जिसके बाद शूटिंग कैंसल करनी पड़ी।
बॉलिवुड अभिनेत्री रवीना टंडन इन दिनों अपनी रिलीज के लिए तैयार फिल्म 'मातृ' के प्रमोशन में जुटी है। इसी दौरान नवभारतटाइम्स डॉट कॉम से हुई खास बातचीत में रवीना ने अपनी फिल्म के अलावा निजी जिंदगी से जुड़े सवालों के जवाब भी दिए। इन दिनों बॉलिवुड के कई कलाकार अपनी ऑटोबायॉग्रफी लिख रहे हैं। ऐसे में जब रवीना से पूछा गया कि क्या वह कभी अपनी आत्मकथा लिखेंगी इस पर रवीना कहती हैं कि अगर उन्होंने आत्मकथा लिखी तो हंगामा खड़ा हो जाएगा। लोगों को अपना मुंह छिपाने की जगह नहीं मिलेगी। रवीना कहती हैं, 'जी हां मुझे मेरी आत्मकथा लिखने के लिए अप्रोच किया गया है। लेकिन मेरे साथ प्रॉब्लम यह है कि अगर मैंने अपनी आत्मकथा लिखी तो बहुत सारे लोग छुपना शुरू कर देंगे। मुझे लगता है मैं लोगों को बचाते हुए सेफ ऑटोबायॉग्रफी नहीं लिख पाउंगी। अगर मैंने कभी मैंने अपनी ऑटोबायॉग्रफी लिखी तो ऐसा लिखूंगी जिसमें महिला प्रधान बातें होगीं।' रवीना के बारे में यह बात बहुत कम लोग जानते हैं कि उन्होंने शादी से पहले दो बेटियों को गोद लिया था। रवीना कहती हैं, 'जब मैंने दोनों बच्चियों को अपने घर लाकर उनका पालन-पोषण शुरू कर दिया तो कुछ लोगों ने मुझे कहा था कि... हाय, अब क्या होगा, तुम शादी कैसे करोगी? खैर उस समय मेरे दिमाग में भी ऐसी कोई बात नहीं आई कि बच्चियों को गोद लूंगी तो मेरी शादी का क्या होगा। मेरे इस निर्णय में परिवार का पूरा सपॉर्ट था।' रवीना आगे कहती हैं, 'मैंने से शुरू से ही अलग-अलग कई NGO के साथ मिल कर गर्ल चाइल्ड पर खूब काम किया है। वैसे मेरी दोनों बेटियों का जन्म मेरे सामने हुआ है। बच्चियों के माता-पिता नहीं हैं। उनके अच्छे भविष्य के लिए मुझे यह निर्णय लेना पड़ा। वैसे दोनों बेटियां मेरे कजन की हैं। अगर मैं घर से बाहर समाज सेवा कर रही हूं तो जो मेरे सामने घर में परेशान है उसकी मदद तो जरूर करूंगी। अब दोनों बेटियां मेरे परिवार का हिस्सा हैं। मैं जब 21 साल की थी तब एक बेटी आठ साल की और दूसरी ग्यारह साल की थी। मेरे अंदर मानवता, मदद और जरुरतमंदों के प्रति प्यार जताने की भावना मेरी मां से आई है। मैंने जब बच्चों को अपनाया था तब यह नहीं सोचा था कि आगे क्या होगा।' रवीना बताती हैं एक समय ऐसा था जब वह एक साथ 30 फिल्मों में काम कर रही थीं। वह बताती हैं उन दिनों फिल्मों की कहानी लगभग एक जैसी थी जिसमें अमीर बाप की बेटी को गरीब लड़के से प्यार हो जाता था। लगभग दो डायलॉग तो हर फिल्म में होते ही थे। पहला हिरोइन को कहना होता था बचाओ-बचाओ और दूसरा अपने पिता से बॉयफ्रेंड के लिए लड़ने का। जो बहुत आसान था। वह कहती हैं, 'उन दिनों फिल्मों की मांग थी अच्छा संगीत और एक आइटम नंबर और मुझे ऐसे ही फिल्मों के ऑफर मिलते थे। आज समय के साथ सिनेमा बहुत बदल गया है।' 'मातृ' में रवीना एक ऐसी मां के किरदार में हैं जो अपनी बेटी के सामूहिक बलात्कार और हत्या के बाद इंसाफ की लड़ाई लड़ती हैं। उनकी इस लड़ाई में पुलिस तो क्या उनके पति तक उनका साथ छोड़ देते हैं। केस वापस लेने की धमकी के बाद रवीना का कानून पर से भरोस उठ जाता है जिसके बाद वह अपने तरीके से ही गुनहगारों को सबक सिखाती हैं। रवीना टंडन की फिल्म 'मातृ -द मदर' का निर्देशन अशतर सैयद ने किया है। फिल्म 21 अप्रैल को रिलीज के लिए तैयार है। रवीना टंडन इससे पहले साल 2015 में रिलीज हुई फिल्म 'बॉम्बे वेलवेट' में दिखाई दी थीं, लेकिन यह फिल्म दर्शकों के बीच कोई धमाल नहीं मचा पाई थी।'
नई दिल्ली ऐक्टिंंग हो या डायरेक्शन, राहुल बोस अपनी अलग तरह की फिल्मों के लिए पहचाने जाते हैं। 16 साल बाद वह बतौर निर्देशक एक बार फिर एक अलग तरह की फिल्म ‘पूर्णा’ लेकर आए हैं। इसकी कहानी महज 13 साल की उम्र में माउंट एवरेस्ट फतह करने वाली दुनिया की सबसे कम उम्र की लड़की पूर्णा मलावत के जीवन पर आधारित है। इसी बारे में राहुल से हुई खास बातचीत। इस फिल्म की टैग लाइन ‘लड़कियां कुछ भी कर सकती हैं’ आपके दिमाग में कहां से आई? क्या यह फिल्म ‘दंगल’ की टैगलाइन से प्रेरित है? नहीं, ये एवरेस्ट से लौटने के बाद पूर्णा से पूछा गया था कि तुमने ये किसलिए किया? तब उसने कहा था कि वो दुनिया को यह दिखाना चाहती थी कि लड़कियां कुछ भी कर सकती हैं। वो लड़कों से किसी भी तरह कम नहीं हैं। वहीं से हमने ये लाइन पिक की। ये प्रचार या एडवरटाइजिंग के लिए रखी गई टैगलाइन नहीं है। हमारी फिल्म के लिए यह परफैक्ट और ओरिजनल टैगलाइन थी, इसीलिए हमने इसे चुना। सुना है कि इस फिल्म को देखने के बाद इंडस्ट्री के कई कलाकारों की आंखों में आंसू आ गए? हां, ये कहानी ही कुछ ऐसी है कि जब लोग इसे देखकर थिअटर से निकले, तो उन सबकी आंखों में आंसू थे। शबाना आजमी, विद्या बालन, इंडियन क्रिकेट टीम के सदस्यों तक की आंखों में आंसू थे। मगर मुझे लगता है कि वो दु:ख के आंसू नहीं थे। इसके पीछे एक प्रेरणा, आशा और उम्मीद थी। उससे भी ज्यादा यह बात सबको छू गई कि तेलंगाना की एक गरीब आदिवासी लड़की, जो ठीक से शिक्षित भी नहीं है, जिसके शरीर में न्यूट्रिशंस तक की कमी है, उसने यह कैसे कर दिखाया? क्योंकि इसके लिए बहुत गट्स चहिए। फिल्म में एक डायलॉग है कि ‘समटाइम्स वी मेक चॉइसेस, समटाइम्स चॉइसेस मेक अस।’ क्या आपका इस फिल्म को डायरेक्ट करना इससे मेल नहीं खाता? बिल्कुल सही कहा आपने। इस बात की जरा भी गुंजाइश ही नहीं थी कि मैं इस फिल्म को डायरेक्ट करूंगा। मुझे तो इस फिल्म में डॉ. आर.एस. प्रवीण कुमार का किरदार निभाने के लिए अप्रोच किया गया था, मगर फिर यह हो गया। मैंने कहा कि पैसे नहीं है, तो मैं लाता हूं और ऐसे करते-करते डायरेक्शन भी हो गया। अब देखो, दो साल बाद हम कहां पहुंच गए। 16 साल बाद फिर से किसी फिल्म का निर्देशन करने के पीछे आखिर क्या वजह रही? मैंने 2001 में ‘मिस्टर एंड मिसेज अय्यर’ बनाई थी। उसके बाद 12 साल तक बतौर ऐक्टरमैंने खूब मौज मनाई। फिर 2013-14 में मुझे लगा कि अब वैसे रोल मेरे पास नहीं आ रहे हैं, इसलिए मुझे कुछ और करना चाहिए। हालांकि जोया के साथ ‘दिल धड़कने दो’ में मैंने सिर्फ इसलिए काम किया, क्योंकि मुझे एक बार उसके साथ काम करना था। वो मेरी जिगरी दोस्त है, मगर मुझे पता था कि वो मुझे लीड रोल में कभी नहीं लेगी। तो जो रोल मिला, वो कर लिया। इस फिल्म का निर्देशन मैंने इसलिए किया, क्योंकि ये एक फिजिकली चैलेंजिंग फिल्म है। यह इमोशनली उतनी चैलेंजिंग नहीं है। इसकी कहानी इतनी प्रेरणादायक और चैलेंजिंग है कि अगर ये स्क्रिप्ट मुझे 5-7 साल पहले भी मिलती, तब भी मैं इस पर फिल्म जरूर बनाता। फिल्म में रियल पूर्णा को लेने की बजाय आपने उनका किरदार निभाने के लिए अदिति इनामदार को क्यों लिया? इसकी कोई खास वजह? आप एक ऐक्टरको क्लाइंबिंग सिखा सकते हो, क्लाइंबर को ऐक्टिंग नहीं सिखा सकते। आप किसी को भी ऐक्टिंग नहीं सिखा सकते, अगर उसके अंदर वो काबिलियत नहीं है। आपके अंदर जो बीत रहा है, वो मुझे समझना है और उसे अपनी आंखों में लाना है, यही ऐक्टिंग टैलेंट है और इस मामले में अदिति कमाल की है। इसलिए मैंने यह भी कहा एक दिन वो शबाना आजमी, वहीदा रहमान, कोंकणा सेन शर्मा, तब्बू, विद्या बालन जैसी बेहतरीन एक्ट्रेस बन सकती है। उसमें वह पोटेंशल है। इस फिल्म में वीएफएक्स पर भी आपने काफी पैसा खर्च किया है। क्या आपने ‘वर्टिकल लिमिट्स’, ‘एवरेस्ट’, ‘द समिट’ जैसी हॉलिवुड की फिल्मों से भी प्रेरणा ली है? हमने इस फिल्म के वीएफएक्स पर जितने पैसे लगाए हैं, उतने में साउथ दिल्ली में एक नया घर मिल जाएगा। फिल्म में 171 शॉट्स हैं एवरेस्ट के। हमने सिक्किम में 15,000 फुट की ऊंचाई पर यमथंग लाचूंग में जनवरी के महीने में शूटिंग की है। एवरेस्ट की कुछ अनरिलीज्ड फुटेज भी इसमें शामिल हैं, मगर हमने किसी फिल्म को कॉपी नहीं किया है। मैं बस यह चाहता था कि हमने पूर्णा की झोपड़ी से फिल्म की शुरुआत की है, तो जब वह शिखर पहुंचे तब भी यह फिल्म हकीकत जैसी ही लगे। हालांकि हमने एवरेस्ट पर शूटिंग करने का कोई प्लान नहीं बनाया था। हमारा बेस सिक्किम में था और हम रोज अपने बेस से माउंटेन तक जाते थे। इस दौरान मुंबई वालों की तो हालत खराब हो गई। आपकी इस फिल्म को थिएटर कैसे और कितने मिलेंगे, क्योंकि इसी के साथ अक्षय कुमार की 'नाम शबाना' भी रिलीज हो रही है? हम इसे 300 स्क्रीन्स पर रिलीज कर रहे हैं। असल में हम स्क्रीन्स के बारे में नहीं, शोज के बारे में सोच रहे हैं। हमें सुबह 9 बजे के शोज चाहिए, क्योंकि बहुत से कॉलेज और स्कूलों ने कहा है कि हमें अपने स्टूडेंट्स को ये फिल्म दिखानी है। हालांकि ये बच्चों की फिल्म नहीं है, ये सबके देखने लायक है। स्क्रीन और शोज वाइज हमारा प्लान है कि हम पहले 300 स्क्रीन्स पर 500 से ज्यादा शोज में इसे रिलीज करेंगे और फिर धीरे-धीरे शोज और स्क्रीन्स बढ़ाएंगे। मुझे लगता है कि ये फिल्म वर्ड ऑफ माउथ पर चलेगी और 500 स्क्रीन्स तक जाएगी। बाकी देखते हैं क्या होता है। जहां तक ‘नाम शबाना’ की रिलीज का सवाल है, तो मुझे नहीं लगता कि उससे हमारी फिल्म पर कोई असर पड़ेगा। दोनों फिल्मों की ऑडियंस बिल्कुल अलग है और हम तो सिर्फ 300 स्क्रीन्स ले रहे हैं, तो जो हमारी फिल्म देखना चाहेगा, वो जरूर देखेगा। ये कमर्शल फिल्म है या आॅफबीट? मैं कहता हूं इसमें क्या कमर्शल नहीं है। अगर बॉलिवुड का कोई स्क्रिप्टराइटर लिखता कि 13 साल की लड़की माउंट एवरेस्ट चढ़ेगी, तो मैं कहता कि यार शर्म करो, कम से कम लड़की की उम्र 16 साल तो रखो। मगर पूर्णा ने सिर्फ 13 साल की उम्र में यह कारनामा किया। इसमें उसकी जान भी जा सकती थी। उसके बाद तो रूल्स ही चेंज हो गए। अब नेपाल की साइड से एवरेस्ट पर चढ़ने के लिए कम से कम 16 साल का होना जरूरी है और चाइना ने मिनिमम एज लिमिट 18 साल कर दी है। ये जो चार बाधाएं थीं : गरीब, आदिवासी, अशिक्षित और एक लड़की, उसे भी पूर्णा ने पार किया, तो किसे पसंद नहीं आएगी ये स्टोरी। हमने हर तरह के लोगों को यह फिल्म दिखाई है और सबका रिएक्शन चौंकाने वाला था। कुछ सरकारी अफसरों ने तो खड़े होकर तालियां बजाई। तो कौन कहेगा कि ये कमर्शल फिल्म नहीं है। इस तरह का बेहतरीन और कमर्शल ओर सेंसिबल सिनेमा कहीं देखने को नहीं मिलेगा। मुझे इसको और ज्यादा कमर्शल बनाने की जरूरत ही नहीं थी।
सचिन तेंडुलकर की बेटी सारा की एक तस्वीर इन दिनों सोशल मीडिया पर वायरल हो रही है। इस तस्वीर में वह बॉलिवुड ऐक्टर रणवीर सिंह के साथ नजर आ रही हैं। कुछ समय पहले ऐसी अफवाहें थीं कि सारा बॉलिवुड में डेब्यू करने जा रही हैं। इस तस्वीर को देखकर अगर आप यह सोच रहे हैं कि सारा रणवीर के ऑपोजिट फिल्म में एंट्री करने वाली हैं, तो आप बिल्कुल गलत हैं। यह तस्वीर है एक बर्थडे पार्टी की जहां सारा और रणवीर कुछ इस अंदाज में कैमरे में कैद हुए। हाल ही में सचिन तेंडुलकर, उनकी पत्नी अंजलि, फिल्म 'सचिन अ बिलियन ड्रीम्स' के सभी कलाकार और अन्य सहयोगी, बॉलिवुड और क्रिकेट जगत की हस्तियों ने इस फिल्म के निर्माता रवि भागचंदका की जन्मदिन पार्टी में हिस्सा लिया। इस पार्टी में इन दोनों ने यह तस्वीर क्लिक कराई।   Sara with Ranveer Singh at Ravi Bhagchandka's 35th birthday party @saratendulkar @ranveersingh @saratendulkar.fc #saratendulkar A post shared by Sara Tendulkar (@saratendulkar.fc) on Apr 3, 2017 at 9:21pm PDT   Pictures from the Ravi Bhagchandka's 35th birthday party ...and also the wrap up party for Sachin sir's film @saratendulkar @dr.anjalitendulkar @sachintendulkar @saratendulkar.fc #saratendulkar A post shared by Sara Tendulkar (@saratendulkar.fc) on Apr 4, 2017 at 8:58pm PDT बता दें कि साल 2015 में ऐसी खबरें आई थीं कि सारा जल्द ही शाहिद कपूर के ऑपोजिट बॉलिवुड में डेब्यू करने वाली हैं, जिसपर सचिन ने साफ किया कि इस बात में कोई सच्चाई नहीं है। वैसे बता दें कि सचिन की आने वाली फिल्म 'सचिन अ बिलियन ड्रीम्स' की शूटिंग भी पूरी हो चुकी है। इस फिल्म में तेंडुलकर के महान क्रिकेटर बनने की कहानी है। इसे तैयार करने में लगभग तीन साल का समय लगा। विभिन्न भाषाओं में तैयार की गई फिल्म दुनिया भर में 26 मई को रिलीज होगी।
दो साल पहले आई अक्षय कुमार के लीड रोल वाली फिल्म 'बेबी' की प्रीक्वल 'नाम शबाना' जल्द रिलीज होने वाली है। हालांकि, इस बार लीड 'शबाना' यानी तापसी पन्नू निभा रहीं हैं, जबकि अक्षय कैमियो रोल में नजर आएंगे। अनुपम खेर और मनोज बाजपेयी भी इस फिल्म में अहम किरदारों में नजर आएंगे। हमसे बातचीत के दौरान तापसी पन्नू, अक्षय कुमार, अनुपम खेर और मनोज बाजपेयी ने फिल्म से रिलेटेड कई बातें शेयर कीं... नीरज पांडे की फिल्म 'बेबी' में तापसी पन्नू ने एक छोटा सा, मगर बेहद अहम और दमदार किरदार निभाया था। देखा जाए तो बॉलिवुड में तापसी को पहली पहचान वहीं से मिली और फिर 'पिंक' ने उन्हें घर-घर में मशहूर कर दिया। यही वजह है कि तापसी फिल्म 'बेबी' को अपने करियर की एक अहम फिल्म मानती हैं और अपने उस किरदार को छोटा नहीं मानतीं। तापसी कहती हैं, 'उस वक्त मेरे लिए वह रोल बहुत बड़ा था। मुझे नहीं पता कि तब मुझे लेकर नीरज सर के दिमाग में क्या चल रहा था, जो उन्होंने मुझे शबाना के रोल के लिए चुना, क्योंकि तब तक 'पिंक' नहीं आई थी, मगर इसके बावजूद उन्होंने मुझ पर यकीन रखा। 'बेबी' की शूटिंग के दौरान ही उन्होंने यह जरूर साफ कर दिया था कि वह मेरे किरदार को और आगे लेकर जाएंगे। शबाना की कहानी सबसे दिलचस्प 'बेबी' में कई किरदार थे, फिर शबाना के किरदार को ही आगे बढ़ाकर उस पर एक फिल्म बनाने की क्या वजह थी? अक्षय बताते हैं, 'असल में मेरी या अनुपम जी की कहानी उतनी दिलचस्प नहीं थी, जिसके दम पर फिल्म को आगे बढ़ाया जाता, मगर शबाना की कहानी बेहद दिलचस्प है। इसी वजह से उसे लेकर फिल्म बनाई गई। मेरा और अनुपम जी का तो इसमें बस कैमियो रोल है। फिल्म की पूरी कहानी शबाना के किरदार पर ही केंद्रित है।' उन्होंने यह भी कहा कि 'मैं यहां हीरो की हैसियत से नहीं, बल्कि फिल्म के को-प्रड्यूसर की हैसियत से आया हूं।' अक्षय ने बताया कि असल में वह हमेशा से चाहते थे कि कोई ऐसी फिल्म बने, जिसमें यह दिखाया जाए कि खूफिया एजेंसियां अपने एजेंटों या जासूसों को आखिर चुनती कैसे हैं। उन्हें कैसे पता चलता है कि कौन सा इंसान इस काम के लिए परफेक्ट है। वे उसे ट्रेनिंग कैसे देते हैं। खासतौर पर एक महिला को कैसे जासूस बनने के लिए कन्विन्स किया जाता है। इस फिल्म में उसी चीज को बहुत प्रामाणिकता के साथ दिखाया गया है। बॉलिवुड ही नहीं, हॉलिवुड की फिल्मों में भी अभी तक किसी ने इस चीज को सही तरीके से नहीं दिखाया है। सब उन्हें ऐसे दिखाते हैं, जैसे वे पैदाइशी जासूस थे और हाथ में गन लेकर ही पैदा हुए थे। महिलाओं के दिमाग में इनबिल्ट ऐंटेना तापसी के किरदार पर फिल्म बनाने की एक और वजह भी अक्षय ने बताई। उन्होंने कहा, 'किसी ने मुझसे पूछा था कि एक स्पाई के किरदार में एक लड़की ही क्यों? मगर सीआईए या मोसाद जैसी दुनिया की बेस्ट एजेंसियों के हवाले से भी यही कहा गया है कि दुनिया में सबसे बेस्ट जासूस औरतें होती हैं। उनसे बढ़िया स्पाई और कोई नहीं हो सकता। यकीन न हो, तो किसी भी हज्बंड से पूछ लीजिए। यह एक फैक्ट है। हम पुरुष गैजेट्स के मामले में बढ़िया होते हैं, मगर मुझे लगता है कि महिलाओं में एक इनबिल्ट ऐंटेना होता है। पता नहीं कैसे वह उन चीजों को ढूंढ लेती हैं, पता कर लेती हैं, जो हम मर्द नहीं कर पाते। सीआईए भी कहती है कि सीक्रेट कामों के लिए महिलाएं बेस्ट हैं और इस फिल्म में हमने भी यही दिखाने की कोशिश की है।' अपनी सुरक्षा खुद कर सकती हूं तापसी ने बताया कि इस फिल्म के लिए उन्होंने जो फिजिकल ट्रेनिंग ली, वह अब जीवन भर उनके काम आएगी। फिल्म के लिए तापसी ने मिक्स्ड मार्शल आर्ट और जूडो की ट्रेनिंग ली। खुद अक्षय कुमार की निगरानी में उनके ट्रेनर्स ने तापसी को ट्रेनिंग दी। ट्रेनिंग के दौरान पेश आई चुनौतियों का जिक्र करते हुए तापसी ने बताया, 'मेरी ट्रेनिंग तो बेबी के समय से ही चली आ रही है। एक एजेंट को फिजिकल स्ट्रेंथ के साथ-साथ मेंटल स्ट्रेंथ भी बढ़ानी पड़ती है। चूंकि असल जिंदगी में मैं ऐसी नहीं हूं, इसलिए मुझे वैसी अलर्टनेस सीखनी पड़ी, जैसी एक एजेंट में होती है। मुझे अपना रिऐक्शन टाइम बढ़ाने, चीजों को प्रिडिक्ट करने और अपनी बॉडी लैंग्वेज सुधारने के लिए भी काफी मेहनत करनी पड़ी, क्योंकि शबाना बहुत तेज है। उसका ऐक्शन टाइम बहुत क्विक है। उसे अपने इमोशंस को कंट्रोल करना आता है। उसकी विल पावर बहुत स्ट्रॉन्ग है और वह एक बार जो ठान लेती है, उस काम को पूरा करके ही दम लेती है। इस किरदार ने असल जिंदगी में मुझे काफी प्रभावित किया है और मैंने जो ट्रेनिंग ली है, उसकी बदौलत अब मैं अपनी सुरक्षा खुद कर सकती हूं।' इमोशनलेस दिखना सबसे मुश्किल इस फिल्म में मनोज बाजपेयी भी एक अहम किरदार निभा रहे हैं। अपने किरदार के बारे में बात करते हुए मनोज ने बताया, 'इसका पास्ट एक फील्ड एजेंट का रहा है। इसने इतनी मौतें देखी हैं कि वह इमोशनलेस हो गया है। वह सीधा सपाट बोलता है, अपने एजेंट्स से कोई रिश्ता नहीं बनाता और जो बोलता है उसमें भी कोई इमोशन नहीं रखता। मेरे लिए सबसे बड़ी दिक्कत की बात यही थी, क्योंकि इतने सारे डायलॉग को बिना इमोशंस के बोलना आसान नहीं था। मगर नीरज का जोर था कि मेरे चेहरे पर कोई इमोशन नहीं आना चाहिए। इस लिहाज से यह मेरे लिए एक बहुत इंपॉर्टेंट फिल्म है।' मनोज ने यह भी कहा कि ऐक्टर्स हमेशा अच्छे रोल और स्क्रिप्ट ही चुनते हैं, फिर चाहे जॉनर कोई भी हो।
बॉलिवुड के महानायक अमिताभ बच्चन के साथ अब तक एक भी फिल्म न बना पाने का मलाल करते हुए निर्देशक-निर्माता सुभाष घई कहते हैं कि वह अभी तक एक निर्देशक के रूप में अधूरे हैं। नवभारतटाइम्स डॉट कॉम से हुई खास बातचीत में सुभाष घई ने कहा, 'अमिताभ बच्चन मेरे सबसे फेवरिट ऐक्टर हैं, हमारी दोस्ती भी बहुत पुरानी है। निर्देशक होने के नाते मेरे लिए यह एक दुर्भाग्य की बाद है कि मेरा उनके साथ कोई भी प्रफेशनल रिश्ता नहीं रहा लेकिन अब मैं अमिताभ बच्चन के साथ एक फिल्म बनाने की प्लानिंग कर रहा हूं। जैसे ही मुझे कोई बेहतरीन कहानी मिल जाएगी हम फिल्म बनाने की घोषणा करेंगे। मेरा मानना है कि जो निर्देशक अमिताभ बच्चन के साथ काम नहीं कर पाया वह अधूरा रह जाता है। जैसे आज भी मैं अधूरा हूं।' सुभाष आगे कहते हैं, 'मैं अमित जी के लिए ऐसी कहानी खोज रहा था जो किरदार उन्होंने कभी नहीं किया हैं। मेरा मानना है कि अमिताभ बच्चन जैसे बड़े स्टार को छोटे-मोटे रोल में दिखाकर उनकी उपयोगिता को कम नहीं करना चाहिए। अमिताभ बच्चन के लिए जैसी ही कोई अच्छी कहानी मिल जाएगी मैं उनके घर का दरवाजा खटखटाऊंगा और वह दिन जल्द ही आने वाला है। अमित जी के लिए किरदार लिखने के लिए 11 लेखकों का दिमाग एक लेखक में चाहिए, आप बिग बी की पर्सनाल्टी और स्टार पावर को बेकार नहीं कर सकते, उनके लिए फिल्म बनाना जिम्मेदारी का काम है। अमिताभ बच्चन हिंदुस्तान के आज के दिलीप कुमार हैं।' सुभाष कहते हैं, 'अस्सी के दशक में मैंने अमिताभ बच्चन के साथ एक फिल्म शुरू जरूर की थी लेकिन दुर्भाग्य से वह फिल्म बन नहीं पाई। बाद में थोड़े वह बीजी हो गए, थोड़ा व्यस्त मैं हो गया, बीच में मन भी नहीं लगा और यह सोचकर की अगली फिल्म बिग बी के साथ करूंगा समय निकलता गया। हमारा संगम अब तक काम करने में नहीं हुआ लेकिन हमारे बीच प्रेम बहुत है।' सुभाष घई इन दिनों अपनी बेहतरीन फिल्मों सहित बॉलिवुड के दूसरे निर्देशकों की सफल और सराही गई फिल्मों को फिर से रिलीज कर रहे हैं। फिल्मों के इस जश्न के बारे में बताते हुए सुभाष आगे कहते हैं, 'हम इसकी शुरुआत 9 अप्रैल से कर रहे हैं। अभी हम मुंबई के सिनेमाहॉल से फिल्मों के इस जश्न की शुरुआत करेंगे और बाद में देश के छोटे-बड़े दूसरे शहरों की बड़ी स्क्रीन में भी जाएंगे। 'ताल' के बाद हम 'कर्ज' को री-रिलिज करेंगे, इसके बाद 'सौदागर', 'परदेस', और 'खलनायक' रिलीज होगी। जब मुक्ता आर्ट्स की फिल्में पूरी हो जाएंगी तब हम दूसरे निर्देशकों की फिल्मों को भी इसी तरह रिलीज करेंगे।'
मुंबई टीवी का पॉप्युलर कॉमिडी सीरियल द कपिल शर्मा शो इन दिनों अपनी ऑनस्क्रीन कॉमिडी के बजाय ऑफस्क्रीन ट्रैजिडी के लिए चर्चा में है। ऑस्ट्रेलिया से शो करके भारत लौटते समय शो के होस्ट कपिल शर्मा का अपने साथी कलाकारों चंदन प्रभाकर और सुनील ग्रोवर के साथ बदतमीजी करना शो के लिए भारी पड़ा है। सुनील ग्रोवर और चंदन प्रभाकर सहित कपिल के शो के अन्य साथी अली असगर, सुगंधा मिश्रा आदि भी उनके साथ काम नहीं कर रहे हैं। डॉक्टर मशहूर गुलाटी और रिंकू भाभी के रूप में शो की शोभा बढ़ाने वाले सुनील ग्रोवर के तो कपिल का शो छोड़ने की खबरें लगभग कंफर्म हो चुकी हैं। हालांकि खुद सुनील अभी इस पर खुलकर कोई कॉमेंट नहीं करना चाहते लेकिन बातचीत के दौरान ये साफ लगा कि सुनील इस पूरे घटनाक्रम से काफी आहत हैं। इसलिए इस बारे में कोई बात नहीं करना चाहते। इस दु:खद वाकये के बाद नवभारत टाइम्स से बातचीत में इस सारे मसले और शो छोड़ने के सवाल पर सुनील ने कहा, 'असल में इस संदर्भ में मेरे पास कुछ है नहीं कहने को। मैं इस पर नहीं कॉमेंट करना चाहता क्योंकि बहुत सारे कारण होते हैं जिसकी वजह से मैं इस बारे में नहीं बोलना चाहूंगा।' वैसे कपिल शर्मा का शो छोड़ने की खबरों के साथ ही इधर सुनील को तमाम ऑफर्स मिलने की चर्चा है। एक तरफ कलर्स चैनल की ओर से सुनील को शो ऑफर किए जाने की खबरें आ रही हैं। वहीं ऑनलाइन चैनल ऑल इंडिया बक** (ATB) ने भी हंसी-हंसी में सुनील को टीवी पर साड़ी पहनकर कॉमिडी करने के बजाय उनके साथ सेंसिबल कॉमिडी करने का ऑफर दे डाला है। इस पर सुनील कहते हैं, 'इस बारे में भी कुछ नहीं कह सकता क्योंकि अभी मुझे खुद नहीं पता कि मैं आगे क्या करूंगा, क्या नहीं। अभी मैं दिल्ली जा रहा हूं। वहां मैं लाइव शो करने वाला हूं।' इसके अलावा कई जगह ऐसी खबरें भी आईं कि सुनील अपनी फैमिली के साथ दूर किसी डेस्टिनेशन पर हॉलिडे मनाने जाने वाले हैं लेकिन हमसे बातचीत में सुनील ने कहा, मैंने किसी से ऐसी कोई बात नहीं की है। मैं कहीं छुट्टी मनाने नहीं जा रहा हूं। सिर्फ शो करने दिल्ली जा रहा हूं।
पेरिस रैपर निकी मिनाज पेरिस फैशन वीक में हैदर एकरमैन वीमेन्सवीयर फॉल (विंटर 2017-2018) के दौरान बेहद उत्तेजक कपड़ों में नजर आईं। फैशन शो के दौरान पहली कतार में बैठी निकी बेहद खुला परिधान पहने हुए थीं। वेबसाइट 'ईऑनलाइन' की रिपोर्ट के अनुसार, शनिवार को वह आधी बांह का काला मगलर फिटेड जैकेट टॉप पहने दिखीं, जिसमें उनका बांया वक्ष लगभग पूरा दिखाई दे रहा था। निकी ने अपना बायां स्तन पूरी तरह खुला रखा था। उन्होंने अपने स्तन के निपल पर ब्लैक डायमंड लगाया हुआ था। 1999 के एमटीवी विडियो म्यूजिक अवॉर्ड्स के दौरान रैपर लिल किम ने भी ऐसा ही ड्रेस पहना था। दोनों रैपर्स के बीच लंबे समय से अनबन चल रही है। निकी का लुक देखने के बाद शो में बैठे दर्शकों को लिल की याद आ गई। रैपर ने एक बार इवेंट में खुले स्तन में पहुंचकर सभी दर्शकों को चौंका दिया था। पेरिस फैशन शो में निकी ने आंखों पर बैंगनी रंग का बड़ा सा चश्मा पहन रखा था। शो के दौरान वह सबसे आगे वाली सीट पर बैठी थीं। उन्हें देखकर वहां पर मौजूद सभी लोग आश्चर्यचकित हो गए, लेकिन उन्होंने बड़ी सहजता से कैमरामैन से कहा, 'हां मेरा स्तन खुला है, आप इसके बारे में क्या करने वाले हैं?'
मुंबई इन दिनों बच्चों के सिंगिंग रिऐलिटी शो ‘सारेगामापा' के सीजन-6 में जज की कुर्सी पर बैठे नजर आने वाले बॉलिवुड के जाने-माने सिंगर, कंपोजर हिमेश रेशमिया ने एक खास गाने के लिए 5 साल के जयश कुमार को चुना है। इस बच्चे ने शो में हनुमान चालीसा गाकर सभी का मन मोह लिया था। जयश ने अपनी प्रस्तुति से हिमेश ही नहीं, बल्कि शो के दो अन्य जजेस नेहा कक्कड़ और जावेद अली के साथ-साथ मेंटर्स को भी चौंका दिया था। हिमेश ने कहा, ‘मैंने इस बच्चे की क्षमता महसूस की है। अगर जयश की प्रतिभा सही ढंग से आगे बढ़ती है और इसे सही मागदर्शन मिल जाए, तो कल्पना भी नहीं की जा सकती कि वह कितनी ऊंचाइयों तक पहुंचेगा।’ जयश की प्रस्तुति के बारे में बात करते हुए उन्होंने कहा, ‘जयेश ने शो पर जिस तरह से हनुमान चालीसा गाई, उसे सुनने के बाद मुझे लगा कि वह हमारी इंडस्ट्री के अगले बड़े गायक बनकर उभर सकते है और इसीलिए मैंने एक खास गाने के लिए उन्हें चुना है।’ शो पर मौजूद जयश की मां ने कहा, ‘जयश को ईश्वर से असाधारण और बेहद तेज दिमाग का तोहफा मिला है। वह किसी भी गाने को तीन-चार बार सुनने के बाद उसे याद रख सकता है।’   #Repost @realhimesh with @repostapp ・・・ Jayash Kumar - this lil champ from saregamapa has divine energy , thanks for making it the Num 1 music show across all channels - cheers @zeetv #saregamapalilchamps #amulsaregamapalilchamps #zeetv #jayashkumar #realhimesh #himeshreshammiya #champ A post shared by Team Himesh (@teamhimesh) on Mar 21, 2017 at 6:22am PDT
साल 2015 में फिल्म 'बाहुबली' के रिलीज के बाद से देश के सबसे बड़े सवालों में से एक है कि 'कटप्पा ने बाहुबली को क्यों मारा? जल्द ही इस सवाल का जवाब मिलने वाला है, क्योंकि इस साल अप्रैल में 'बाहुबली 2' रिलीज हो रही है। फिल्म के ट्रेलर लॉन्च के मौके पर मौजूद 'बाहुबली' की पूरी ने फिल्म के दूसरे भाग से जुड़े कई दिलचस्प बातों को शेयर किया। निर्देशक राजामौली बताते है कि 'बाहुबली' के दोनों भाग को बनाने में कुल पांच साल लग गए इस दौरान फिल्म बनाते वक्त मेरे लिए सबसे मुश्किल काम था पूरे पांच साल तक फिल्म की पूरी टीम और निर्माताओ का 'बाहुबली' प्रॉजेक्ट के लिए इंटरेस्ट बनाए रखना। लेकिन मेरी पूरी टीम बहुत अच्छी थी इसलिए मुश्किल आसान हो गई थी।' 'बाहुबली' के पार्ट 1 की सफलता के बाद जब दूसरे भाग का काम शुरू हुआ तो मेकर्स की जिम्मेदारी पहले से ज्यादा बढ़ गई थी। राजामौली कहते हैं, 'पहले भाग की शानदार सफलता के बाद हमने फिल्म के दूसरे भाग में फिल्म की कहानी में कोई बदलाव नहीं किया लेकिन हमने फिल्म के इस भाग में ऐक्शन सीन और विजुअल इफेक्ट्स पर पहले से बहुत ज्यादा मेहनत की और पैसा भी ज्यादा लगाया है।' 'बाहुबली' के पहले और दूसरे भाग के पोस्टर की तुलना करते हुए फिल्म के निर्देशक राजामौली बताते है, 'पहले भाग में प्रभास का इंट्रडक्शन सीन शिवलिंग उठाकर डांस करते हुए रखा गया था। फिल्म का मुख्य पोस्टर भी कंधे में शिवलिंग उठाने वाला पोज था और इस बार प्रभास की एंट्री हांथी पर सवार होते हुए है। मैं उम्मीद करता हूं शिवलिंग वाले सीन की तरह ही लोग इस बार हांथी पर सवार प्रभास के इस पोस्टर को भी वैसे ही पसंद करेंगे।' प्रभास और राणा डग्गुबत्ती ने कहा, 'हम दोनों ने आज 20वीं बार अपनी फिल्म का ट्रेलर देखा है। हमारे घर वालों को फिल्म का यह ट्रेलर उतना ही पसंद आया जितना आप सभी को।' करन जौहर 'बाहुबली' को हिंदी में प्रजेंट कर रहे हैं, ऐसे में जब यह पूछा गया कि फिल्म के फाइनल टच में उनका कितना योगदान रहा है। इस सवाल के जवाब में करन कहते हैं, 'इस फिल्म में मैंने कोई भी योगदान नहीं दिया है। 'बाहुबली' में मेरे टच के लिए कोई जगह नहीं है और न ही मेरी औकात है इस फिल्म में कोई इनपुट देने की। राजामौली ने मेरा नाम दे दिया यही हमारे लिए बहुत बड़ी बात है। इस फिल्म ने भारतीय सिनेमा के व्यवसाय में धमाल मचाया है, यह पैनइंडिया फिल्म है।' 'बाहुबली 2' के ट्रेलर लॉन्च पर फिल्म की कोई भी अभिनेत्री मौजूद नहीं थी इस पर राजामौली ने कहा, 'हमारी फिल्म की दोनों अभिनेत्रियां फिलहाल बीजी हैं लेकिन जब मुम्बई में फिल्म का प्रमोशन होगा तो वह जरूर मौजूद रहेगीं।' 'बाहुबली 2' के रिलीज के बाद दो हफ्ते तक कोई बड़ी फिल्म नहीं रिलीज हो रही है। इस पर राजामौली ने कहा, 'हम जानते हैं कि हमारी फिल्म के आस-पास कोई भी बड़ी फिल्म रिलीज नहीं हो रही है। इसके कई कारण है, सबसे पहला कारण तो पहले भाग की सफलता है और दूसरा है करन जौहर की प्लानिंग।' राजामौली की बात सुनकर करन कहते हैं, 'सच बात तो यह है कि हमने कोई प्लानिंग नहीं की क्योंकि इसकी जरूरत ही नहीं पड़ी, पहली फिल्म की सफलता ने सारा काम कर दिया था।' राजामौली बताते हैं, 'वैसे तो हमारे पास कटप्पा के बाहुबली को मारने का एक ही रीजन है जिसे आप फिल्म में देखेंगे लेकिन मैं गिन कर नहीं बता सकता कि हमारे पास दुनिया भर के लोगों ने अलग-अलग रीजन भेजे थे कि कटप्पा ने बाहुबली को क्यों मारा।' राजामौली बताते हैं, 'हम 'बाहुबली 2' की रिलीज से ठीक दो हफ्ते पहले फिल्म के पहले भाग को भी रिलीज करेंगे ताकि जिन लोगों ने बाहुबली नहीं देखी होगी वह फिल्म की कहानी का पहला भाग देखकर अच्छे से समझ लें और दूसरे भाग का सही तरीके से आनंद उठा सकें।' 'बाहुबली' के भाग दो के बाद और भी भाग बनाने की बात पर राजामौली ने कहा, 'मुझे लगता है किसी फिल्म की फ्रेंचाइजी को आगे बढ़ाने के लिए फिल्म की कहानी बहुत ही मजबूत होनी चाहिए। हम बाहुबली के अगले भाग को सिर्फ इस लिए नहीं बढ़ाना या बनाना चाहते क्योंकि की फिल्म के बाजार में बाहुबली की मांग है। हमारा मानना है किसी भी फिल्म की कहानी उसकी आत्मा की तरह होती है।' फिल्म 'बाहुबली 2: द कन्क्लूज़न' 28 अप्रैल को रिलीज होगी, जो 'बाहुबली: द बिगिनिंग' का सीक्वल है। इसमें प्रभाष, राणा दग्गुबाती, अनुष्का शेट्टी, तमन्ना भाटिया, राम्या कृष्णन और सत्याराज जैसे कलाकार हैं।
'टर्मिनेटर' सीरीज़ की अब और फिल्मों का निर्माण नहीं किया जाएगा। 'न्यू यॉर्क डेली न्यूज' के अनुसार टर्मिनेटर सीरीज़ की फिल्में बनाने वाले पैरामाउंट स्टूडियो ने अब इस सीरीज़ की और फिल्में नहीं बनाने का निर्णय लिया है। इस फिल्म का शीर्षक किरदार अभिनेता अर्नोल्ड श्वॉर्जनेगर ने निभाया था। एक सूत्र ने बताया, 'अब स्टूडियो ने इस सीरीज़ की फिल्मों का निर्माण बंद करने का निर्णय लिया है। हालांकि, कलाकारों को लंबे समय तक स्टूडियो के साथ काम करने की पेशकश दी गई थी, लेकिन अब ऐसा नहीं हो पाएगा।' ऐसा कहा जा रहा है कि कोई अन्य कंपनी इस फिल्म की फ्रैंचाइजी से जुड़े अधिकार खरीद सकती है, लेकिन अर्नोल्ड इस साल 70 साल के हो जाएंगे, जिससे इसकी संभावना भी कम हो जाती है। सूत्र ने बताया, 'इस सीरीज़ की फिल्म बनाने के लिए एक स्वतंत्र फिल्म निर्माता कंपनी की जरूरत होगी और 70 साल की उम्र पर पहुंच चुके अर्नोल्ड के लिए फिर से इस किरदार को निभाना आसान नहीं होगा।' इस सीरीज़ की आखिरी फिल्म 'टर्मिनेटर जेनेसिस' साल 2015 में रिलीज़ हुई थी।
दिल्ली की एक विशेष अदालत ने भ्रष्टाचार के एक मामले में आज टीवी अभिनेता अनुज सक्सेना को जमानत दे दी। इस मामले के सह-आरोपी और सीनियर ऑफिसर बी.के. बंसल और उनके परिवार ने पिछले साल कथित तौर पर आत्महत्या कर ली थी। विशेष न्यायाधीश गुरदीप सिंह ने कहा कि सक्सेना को अब और हिरासत में रखकर पूछताछ करने की जरूरत नहीं है। इसके बाद उन्होंने उनकी जमानत याचिका मंजूर कर ली। इससे पहले दिल्ली उच्च न्यायालय ने सक्सेना को 17 फरवरी तक आत्मसमर्पण करने को कहा था और वह न्यायिक हिरासत में थे। अदालत में आत्मसमर्पण करने के बाद उनको सीबीआई की हिरासत में भेज दिया गया था। सीबीआई का आरोप है कि अपनी कंपनी के खिलाफ एसएफआईओ जांच से बचने के लिए बंसल को रिश्वत देने में सक्सेना की प्रत्यक्ष भूमिका थी।
नई दिल्ली मशहूर कॉमिडी शो 'द कपिल शर्मा शो' में डॉक्टर मशहूर गुलाटी का रोल निभाने वाले सुनील ग्रोवर और कमीडियन कपिल शर्मा के बीच अब तक सुलह की खबर नहीं आई है। लेकिन इस बीच सुनील ग्रोवर 1 अप्रैल् को नई दिल्ली में लाइव शो परफॉर्म करेंगे। इसमें उनके साथ किकू शारदा भी परफॉर्म करेंगे। मालूम हो कि कुछ दिनों पहले कपिल शर्मा विमान में सुनील ग्रोवर समेत कुछ अन्य साथियों के साथ बदतमीजी और मारपीट की थी। सुनील ग्रोवर ने अपने फेसबुक पोस्ट के जरिए इस इवेंट की जानकारी दी। उन्होंने एफबी पर इसकी पूरी जानकारी दी है। शो का नाम 'द कपिल शर्मा शो' नहीं बल्कि डॉक्टर मशहूर गुलाटीज कॉमेडी क्लीनिक है। यह प्रोग्राम देश की राजधानी में स्थित तालकटोरा स्टेडियम में होगा।
लंदन ब्रिटिश सुपरमॉडल केट मॉस की न्यूड तस्वीरें चोरी हो गई हैं। ये तस्वीरें उन तस्वीरों का हिस्सा थीं, जो उन्होंने 2011 में अपनी शादी के दिन खिंचवाई थीं। तस्वीरों में केट अपने इस खास दिन के लिए तैयार होती दिखाई दे रही हैं। ये तस्वीरें उनकी दर्जनों तस्वीरों का हिस्सा हैं, जो उन्होंने रॉकर जैमी हिंस के साथ शादी करने की खुशी में खिंचवाई थीं। हालांकि केट बाद में जैमी से अलग हो गई थीं। वेबसाइट 'डेलीस्टार' की रिपोर्ट के मुताबिक, केट की इन तस्वीरों को संभवत: उनके कम्प्यूटर से हैक कर लिया गया है। माना जा रहा है कि अब उन्हें केट के प्रशंसकों के साथ शेयर किया जा रहा है। एक सूत्र ने कहा, 'केट इस सबसे बेहद नाराज हैं। हालांकि अब वह जैमी से अलग हो चुकी हैं, लेकिन इन तस्वीरों से उनका खास लगाव है और वे बेहद निजी तस्वीरें हैं।' चार महीने पहले भी उनकी तस्वीरें ऑनलाइन लीक हो गई थीं। सूत्र ने कहा, 'यह बेहद घृणित है, हैकर्स ने चार महीने में दूसरी बार यह किया है। वह अब अपनी ऑनलाइन सुरक्षा बढ़ाने के तरीकों पर विचार कर रही हैं।' माना जा रहा है कि ये तस्वीरें ब्रिटेन के टॉप फटॉग्रफर्स टेरी रिचर्डसन और मारयो टेस्टिनो द्वारा खींची गई थीं।
छोटे परदे के सबसे चर्चित शो 'भाभी जी घर पर है' में अंगूरी भाभी का किरदार निभा कर फेमस हुईं अभिनेत्री शिल्पा शिंदे एक बार फिर खबरों में हैं। शिल्पा ने इस बार शो की प्रड्यूसर बेनिफर के पति संजय कोहली पर सेक्शुअल हरैस्मन्ट का आरोप लगाया है। इस पूरे मामले में शो की प्रड्यूसर बेनिफर ने नवभारतटाइम्स डॉट कॉम से बात की और कहा, 'जी हां शिल्पा ने मेरे पति पर यौन उत्पीड़न का आरोप लगाया है। हमें अपनी न्याय व्यवस्था पर पूरा विश्वास है। इससे ज्यादा इस मामले में मैं कुछ भी नहीं कहना चाहूंगी।' शो से जुड़े कलाकारों का मानना है शिल्पा का यह आरोप काफी चौकाने वाला है। उन्हें तो इस शो को छोड़े भी काफी वक्त हो गया। शिल्पा शिंदे ने मुंबई पुलिस में शो की प्रड्यूसर बेनिफर कोहली के पति संजय कोहली के खिलाफ यौन उत्पीड़न की शिकायत दर्ज कराई है। शिल्पा शिंदे ने संजय कोहली पर उनका फायदा उठाने और गलत तरीके से छूने की कोशिश करने का आरोप लगाया है। अपने आरोप में शिल्पा ने यह भी कहा है कि संजय ने उन्हें यह धमकी भी दी कि अगर उन्होंने इस बारे में किसी से बात की तो वो उन्हें शो से निकाल देंगे। शिल्पा के शो छोड़ने के बाद बेनिफर के साथ उनकी लड़ाई बहुत ज्यादा बढ़ गई थी। बात यहां तक पहुंच गई थी कि टीवी के प्रड्यूसर असोसिएशन ने शिल्पा को बॉयकॉट तक कर दिया था। बेनिफर ने शिल्पा के ऊपर शो को बीच में छोड़ने के कारण कॉन्ट्रैक्ट तोड़ने के लिए शिल्पा पर 12 करोड़ करोड़ का मुकदमा भी ठोंका था। इस झगड़े में शिल्पा ने बेनिफर के खिलाफ भी शिकायत दर्ज करायी थी, जिसमें उन्होंने कहा था कि बेनिफर ने उन्हें शो पर वापस लौटने के लिए घर पर कुछ गुंडे भेजे थे। बेनिफर की अपील पर मुंबई में सिनेमा और टीवी कलाकारों के संगठन ने शिल्पा के काम करने पर पहले से ही प्रतिबंध लगा रखा है।
पिछले दिनों अभिनेता ऋषि कपूर ने अपनी ऑटोबायॉग्रफी 'खुल्लम-खुल्ला अनसेंसर्ड' और निर्माता-निर्देशक करन जौहर ने 'एन अनसुटेबल बॉय' के नाम से अपनी ऑटोबायॉग्रफी लॉन्च की। दोनों ही किताबों में इंडस्ट्री के लोगों को लेकर कई खुलासे हुए जिसकी वजह से इन किताबों की खूब चर्चा भी हुई। अब अपने जमाने की सदाबहार अभिनेत्री आशा पारेख भी अपनी ऑटोबायॉग्रफी के जरिये अपनी जिंदगी के खुलासे करने को तैयार हैं। एक समय ऐसा था जब हिंदी फिल्म इंडस्ट्री के सितारे अपनी जिंदगी से जुड़ी निजी बातों का जिक्र बहुत मुश्किल से दुनिया के सामने करते थे। बदलते समय के साथ तेजी से बदल रही बॉलिवुड सितारों की सोच ने उन सेलिब्रिटीज के विचारों को भी बदल दिया है जो अपनी निजी बातों को दुनिया के सामने रखने में हिचकते थे। अपने समय के सदाबहार अभिनेता देवानंद, दिलीप कुमार और ऋषि कपूर की ऑटोबायॉग्रफी के बाद आशा पारेख ने भी तय किया कि वह अपनी जिंदगी पर किताब लिखेगीं और अब कुछ ही दिनों में उनकी ऑटोबायॉग्रफी 'द हिट गर्ल' दुनिया के सामने होगी। आशा पारेख की ऑटोबायॉग्रफी 'द हिट गर्ल' का विमोचन सलमान खान करने वाले है। किताब में आशा पारेख के जीवन से जुड़ी कई बातों का खुलासा होगा। नवभारतटाइम्स डॉट कॉम से हुई बातचीत में आशा बताती हैं, 'मैंने अभिनय के अलावा भी बहुत से और काम किये हैं जिनके बारे में लोग नहीं जानते हैं लेकिन अब मेरी ऑटोबायॉग्रफी पढ़ने के बाद लोग जानेगें कि अभिनय के अलावा मैंने चिकित्सा के क्षेत्र, नृत्य, समाज सेवा, फिल्म इंडस्ट्री के संगठन और समाज को आगे बढ़ाने से जुड़े तमाम काम किये हैं।' आशा पारेख की ऑटोबायॉग्रफी 'द हिट गर्ल' का अनावरण फिल्म अभिनेता सलमान खान खान मुंबई में 10 अप्रैल को करेंगे। 'द हिट गर्ल' में आशा पारेख ने अपने जीवन से जुड़े कई रहस्यों से पर्दा उठाया है। आशा पारेख की ऑटोबायॉग्रफी 260 पेज की होगी। इस ऑटोबायॉग्रफी को आशा पारेख ने लेखक खालिद मोहम्मद के साथ मिलकर लिखा है। आशा कहती हैं, 'मेरा दिलीप कुमार के साथ काम करने का बहुत मन था। उनके साथ कम से कम एक बार काम करने की मेरी दिली इच्छा थी जो पूरी नही हो पाई। एक बार फिल्म 'जबरदस्त' में काम करने का मौका भी मिला था लेकिन वह फिल्म बंद हो गई और इसके बाद उनके साथ काम करने का अवसर नहीं मिला इस बात का दुःख हमेशा होता है।' आशा आगे कहती हैं, 'मेरी ऑटोबायॉग्रफी में काफी कुछ है जिसके बारे में दुनिया नहीं जानती है। जैसे मैंने टीवी सीरियल का निर्माण किया था, सेंसर बोर्ड के लिए काम किया और भी बहुत कुछ है जिसे मैंने किताब में शामिल किया है। अगले महीने 10 अप्रैल को मुंबई में और बाद में दिल्ली में सलमान खान मेरी ऑटोबायॉग्रफी को लॉन्च करेंगे।' आशा पारेख 'कटी पतंग', 'प्यार का मौसम', 'तीसरी मंजिल', 'जिद्दी', 'मेरे सनम' जैसी यादगार फिल्मों में काम कर चुकी है। सदाबहार अभिनेत्री आशा पारेख ने शम्मी कपूर के साथ फिल्म 'दिल देके देखो' से अपने फिल्मी करियर की शुरुआत की थी, यह फिल्म 1959 में आई थी।
भारत के दिग्गज ऑफ-स्पिन गेंदबाज हरभजन सिंह का कहना है कि वह युवाओं के साथ जुड़ना चाहते हैं और इसी कारण उन्होंने टेलिविजन रिऐलिटी शो 'एमटीवी रोडीज़ रिंग' के साथ जुड़ने की मंजूरी दी। इस शो में हरभजन को एक समूह के नेतृत्वकर्ता के रूप में देखा जाएगा। हरभजन ने कहा, 'इस शो के जरिए आप युवाओं के साथ बेहतर रूप से जुड़ सकते हैं और इसलिए, मैं युवाओं के साथ जुड़ना चाहता हूं।' दिग्गज क्रिकेट खिलाड़ी का कहना है कि यह शो युवाओं को उनके अंदर दबी ताकत को ढूंढने और उस पर भरोसा करने के लिए प्रेरित करता है। हरभजन ने कहा, 'मुझे लगता है कि यह शो अपनी पहचान ढूंढने और उस पर भरोसा करने के लिए प्रेरित करता है। मेरा मानना है कि यह एकमात्र ऐसा शो है, जिसमें दो माह के भीतर बहुत कुछ होता है।' रिऐलिटी शो 'एमटीवी रोडीज़' का यह 14वां संस्करण है और इसमें हरभजन के साथ-साथ अन्य समूहों के नेतृत्व कर्ता के रूप में रणविजय सिंह, नेहा धूपिया, निखिल चिनप्पा और प्रिंस नरूला को देखा जाएगा। इस शो का प्रसारण शनिवार से टेलिविजन चैनल 'एमटीवी' पर होगा।
पिछले काफी समय से बॉलिवुड की लगभग सभी हिरोइन, हीरो के मुकाबले उन्हें कम मिल रहे मेहनताने की लड़ाई लड़ रही हैं। इनमें से कुछ खुलेआम अपने हक के पैसे मांग रही हैं तो कुछ ने पैसे की असमानता की इस लड़ाई के लिए एक दूसरा रास्ता चुन लिया है और यह दूसरा रास्ता है महला प्रधान फिल्में करने का। दीपिका पादुकोण, प्रियंका चोपड़ा, कंगना रानौत, अनुष्का शर्मा, करीना कपूर, कटरीना कैफ और विद्या बालन जैसी बेबाक राय रखने वाली सभी ऐक्ट्रेस ने अपनी फिल्मों की बॉक्स ऑफिस सफलता के दम पर अपनी फीस भी बढ़ा चुकीं हैं। अभिनेत्री विद्या बालन ने नवभारतटाइम्स डॉट कॉम से हुई खास बातचीत में हीरो के मुकाबले हिरोइन को कम मिल रहे फीस पर खुल कर बात करते हुए कहा, 'कम से कम अब लोग यह समझने लगे हैं कि हीरो और हिरोइन को मिलने वाले मेहनताने में समानता नहीं है। वह कहते हैं न परिवर्तन का सबसे पहला नियम जागरूकता है, तो अब लोग जागरूक हो गए हैं। यही वजह है कि अब बहुत सारी ऐक्ट्रेसेस यह डिमांड कर रही हैं कि उन्हें हीरो जितने पैसे मिले। रही मेरी बात मेरी तो मैं ज्यादा हीरोज के साथ काम नहीं करती हूं...तो इस तरह की मांग करने का मौका मुझे नहीं मिलता हैं।' विद्या अपनी बात आगे बढाते हुए कहती हैं, 'देखिये मैं जिस तरह की फिल्मों में काम करती हूं उनका बजट बहुत कम या अलग होता है। मैं जितने पैसे मांगती हूं वह मुझे मिल जाते हैं इसलिए मैं खुश हूं। मैं उन अभिनेत्रियों के लिए भी बेहद खुश हूं जो हीरोज के साथ काम करती हैं । सभी हिरोइन अपने हक के पैसे मांग रही हैं, मैं यह भी मानती हूं कि कभी उन्हें पैसे मिलते हैं तो कभी नहीं मिलते हैं लेकिन कम से कम इस बात की पहल तो हुई है।' बॉलिवुड में हीरो के साथ हिरोइन की बराबरी का मुद्दा कंगना रानौत ने भी खूब उठाया है। कंगना कई बार हीरो के मुकाबले हिरोइन को मिलने वाले कम मेहनताने पर सवाल उठा चुकीं हैं। पिछले दिनों एक बातचीत के दौरान कंगना ने कहा, 'बॉलिवुड के निर्देशक महिला प्रधान फिल्में बनाकर पैसे कमाना तो जानते हैं लेकिन जिनकी वजह से वह पैसे कमाते हैं उन्हें सही फीस देने से कतराते भी है। अगर ऐसा ही चलता रहा तो एक दिन हम महिलाओं को अपने लिए खुद ही फिल्म बनाने का काम शुरू करना पड़ेगा और मैं इस चीज के लिए तैयार हूं।' विद्या बालन इन दिनों अपनी रिलीज के लिए तैयार फिल्म 'बेगम जान' के प्रमोशन में जी जान से जुटी हैं। मल्टीस्टारर 'बेगम जान' में विद्या बालन के अलावा नसीरुद्दीन शान, रतिज कपूर, आशीश विद्यार्थी, इला अरुण और गौहर खान भी बेहद अहम भूमिकाओं में नजर आएंगे। भारत और पाकिस्तान के बंटवारे के समय की यह कहानी एक कोठे के बारे में है जो हिंदुस्तान और पाकिस्तान के बॉर्डर के बीच में पड़ता है। विद्या बालन इस कोठे की मालकिन 'बेगम जान' की मुख्य भूमिका में हैं, जिनके साथ और भी लड़कियां रहती हैं। वह इन सभी के साथ मिलकर अपने घर को बचाने की लड़ाई लड़ती हैं। फिल्म की पहली झलक में विद्या के कई पावरफुल डायलॉग है। फिल्म का निर्देशन श्रीजीत मुखर्जी ने किया है, यह फिल्म 14 अप्रैल को सिनेमा घरों में रिलीज होगी। 'बेगम जान' बंगाली फिल्म 'राजकहिनी' का हिंदी रीमेक है। 'राजकहिनी' का निर्देशन भी श्रीजीत ने ही किया था।
उपमा सिंह ऐक्ट्रेस स्वरा भास्कर की गिनती मीनिंगफुल फिल्में करने वाली हिरोइनों में होती हैं। रांझणा, लिसन अमाया, निल बटे सन्नाटा और अनारकली ऑफ आरा जैसी अपनी तमाम फिल्मों में स्वरा ने बॉलिवुड की टिपिकल हिरोइन बनने के बजाय दमदार किरदार निभाए हैं। स्वरा खुद कहती हैं, ‘मेरी लभगभ सभी फिल्मों में मेरा किरदार परफॉर्मेंस वाला रहा है। भले ही वो कमर्शल फिल्म ही क्यों न हो? अब प्रेम रतन धन पायो से ज्यादा कमर्शल क्या हो सकता है, लेकिन उसमें भी मेरा जो रोल था, उसमें एक आत्मसम्मान का भाव था। वह अपने हक के लिए आवाज उठाती है। उसे लगता है कि उसकी मां के साथ सही नहीं हुआ क्योंकि वह महाराज की शादीशुदा पत्नी नहीं थी।' हालांकि ऐसा नहीं है कि स्वरा टिपिकल बॉलिवुड हिरोइनों वाले रोल करना नहीं चाहती। सच यह है कि आज जहां हर बॉलिवुड ऐक्ट्रेस सब्जेक्ट बेस्ड फिल्में करना चाहती है, स्वरा अपनी फिल्मी इमेज से इतर पेड़ों के इर्द-गिर्द नाचने-गाने वाले रोल करना चाहती हैं। बकौल स्वरा, ‘मैं बचपन से बॉलिवुड देखकर बड़ी हुई हूं। मुझे बहुत अच्छी लगती है कमर्शल बॉलिवुड फिल्में। वही फिल्में देखकर मैं ऐक्ट्रेस बनी हूं। इसलिए मेरा बड़ा मन है पेड़ के इर्द-गिर्द नाचने का, लेकिन कोई मुझे कोई ऐसे रोल दे नहीं रहा। शायद मैं गलत टाइम पर आई इंडस्ट्री में, क्योंकि अब वैसी फिल्में बन ही कम रही हैं।’
अगर हम पिछले साठ सालों में रिलीज हुई बॉलिवुड फिल्मों की बात करें तो रणबीर कपूर और कटरीना कैफ स्टारर 'जग्गा जासूस' पहली ऐसी फिल्म है, जिसकी रिलीज डेट एक-दो नहीं, बल्कि सात बार बदल चुकी है। इतना ही नहीं, फिल्म के क्लाइमैक्स को अब तक तीन बार शूट किया गया, लेकिन फिर भी फिल्म का फाइनल क्लाइमैक्स तय ही नहीं हो पा रहा है। अब जब फिल्म के रिलीज होने के कुछ आसार बनें, तो डायरेक्टर अनुराग बसु ने मीडिया में साफ कह दिया कि बतौर निर्देशक वह फिल्म के क्लाइमैक्स को दोबारा शूट करना चाहते हैं। नॉर्थ इंडिया में फिल्म बिज़नस से जुड़ी जनरल टॉकीज की डायरेक्टर बरखा कुमार कहती हैं कि उन्हें याद नहीं 'जग्गा जासूस' से पहले ऐसे किसी कामयाब नामी डायरेक्टर और बॉक्स ऑफिस पर सुपरहिट चल रहे दो स्टार्स की किसी फिल्म की रिलीज डेट इतनी ज्यादा बार लटकी हो। वह कहती हैं कि ऐसा भी पहली बार हुआ, जब किसी टॉप स्टार की प्रॉडक्शन कंपनी अपने बैनर तले बनने वाली पहली फिल्म की रिलीज़ डेट से पहले ही बंद हो रही हो। इंडस्ट्री में ताजा खबर है कि पिछले करीब पांच साल से पूरी नहीं हो पा रही अपनी प्रॉडक्शन कंपनी की फिल्म 'जग्गा जासूस' को लेकर रणबीर कपूर इस तरह टेंशन में हैं कि उन्होंने अपनी प्रॉडक्शन कंपनी को बंद करने का फैसला किया है। वहीं, अब जब अनुराग बसु फिल्म के कुछ सीन को रीशूट करना चाहते हैं, तो कटरीना 'टाइगर जिंदा है' की विदेश में हो रही शूटिंग में बिजी हैं और रणबीर संजय दत्त पर बन रही बायॉपिक में। ऐसे में 'जग्गा जासूस' का ट्रेड में क्रेज अब लगभग खत्म सा हो रहा है, तो वहीं फिल्म के रिलीज होने के आसार भी कम होते जा रहे हैं।
इससे कोई फर्क नहीं पड़ता कि आप उम्र में कितने छोटे या बड़े हैं, अकैडमी अवॉर्ड शामिल होना हमेशा से ही स्पेशल है। 8 साल की सनी पवार को भी ऐसा ही महसूस हुआ, जब वह 89वें ऑस्कर के रेड कार्पेट पर बड़ी-बड़ी हस्तियों के बीच मौजूद थे। फोटोग्रफ़र को कूल ऐटिट्यूट शो करते हुए सनी ने खूब पोज़ दिए। sunny-pawar उनके इन एहसासों के बारे में बातें करते हुए उनके ट्रांसलेटर ने कहा, 'यह एक्साइटेड हैं और इन्हें यहां शामिल होकर काफी गर्व महसूस हो रहा है।' sunny-in-oscar बता दें कि सनी 'लायन' में अहम भूमिका में हैं और इस फिल्म के लिए 6 ऑस्कर नॉमिनेट किए गए, जिनमें बेस्ट पिक्चर और बेस्ट अडॉप्टेड स्क्रीनप्ले शामिल है।
करन जौहर के फेमस चैट शो 'कॉफी विद करन' में पिछले दिनों हाजिर हुए मशहूर कमीडियन कपिल शर्मा। कपिल ने इस शो में शाहरुख के घर बिन बुलाए पहुंचने, सेक्स टॉक से लेकर दीपिका पादुकोण के लिए अपने प्यार तक का इजहार कर डाला। कपिल शर्मा तब चुप्पी वाले मोड में आ गए, जब करन जौहर ने उनसे पूछा कि वह सेक्स के लिए क्या करते हैं? आखिरकार अपनी चुप्पी तोड़ते हुए उन्होंने कहा, 'यह कॉफी विद करन है फिर कुछ और विद करन?' कपिल शर्मा ने आगे कहा, 'मैं सुबह-सुबह और रात को सोने से पहले धार्मिक शो देखता हूं। इसलिए मेरा दिमाग किसी और डायरेक्शन में नहीं जा पाता।' इसके बाद कपिल ने अपने अंदाज़ में कहा, '...और अभी-अभी मैंने बड़ी खूबसूरती से आपके शो पर झूठ बोला है।' कपिल शर्मा ने कई बार दीपिका के लिए अपने प्यार का इजहार किया। उनसे पूछा गया कि एक जर्नलिस्ट के रूप में वह रणवीर सिंह से क्या सवाल करते? तो कपिल ने कहा, 'क्या मुझे आपकी गर्लफ्रेंड का नंबर मिल सकता है?' Here's to all of them who said this episode wouldn't go on air! Presenting @KapilSharmaK9! #KoffeeWithKapil https://t.co/kWwL6wnDez&mdash; Star World (@StarWorldIndia) 1488728064000 जब कपिल शर्मा से प्रियंका चोपड़ा, दीपिका पादुकोण और कटरीना कैफ को लेकर किल, शादी और हुक-अप के बारे में पूछा गया तो उन्होंने कहा कि वह दीपिका से शादी करना चाहेंगे। कपिल ने यह भी कहा कि दीपिका को अब समझ जाना चाहिए कि मैं उन्हें कितना प्यार करता हूं। कपिल से जब उनके डर के बारे में पूछा गया तो उन्होंने बताया कि जब अमिताभ बच्चन उनके शो में आने वाले थे तो वह बेहद डरे हुए थे और इस वजह से पूरी रात सो भी नहीं पाए थे। .@KapilSharmaK9 discusses his perennial crush on @deepikapadukone! #KoffeeWithKapil https://t.co/3vDeppryzL&mdash; Star World (@StarWorldIndia) 1488728672000 कपिल शर्मा ने शो में उस घटना के बारे में भी बताया, जब वह बिन बुलाए शाहरुख खान के घर उनकी पार्टी में पहुंच गए थे। उन्होंने बताया कि दरअसल उनका कज़न शाहरुख का घर देखना चाहता था, इसलिए वह उसे लेकर उनके घर पर पहुंच गए। अंदर पार्टी चल रही थी, इसलिए सिक्यॉरिटी गार्ड ने सोचा कि शायद वे आमंत्रित हैं। अंदर पहुंचे तो गौरी उन्हें पहचान गईं और तब उन्होंने शाहरुख को बताया कि उन्हें किसी ने नहीं बुलाया है, फिर भी वे यहां आ गए। .@KapilSharmaK9 opens up about the source of his immensely popular sense of humour! #KoffeeWithKapil https://t.co/XZVWGjRjee&mdash; Star World (@StarWorldIndia) 1488728831000 पिछले साल बीएससी के खिलाफ अपने ट्वीट पर भी उन्होंने चर्चा की, जिसके बाद से बीएमसी के निशाने पर आ गए हैं वह। कपिल ने ट्विटर यूजर्स को सलाह देते हुए कहा, जैसे ड्रिंक कर ड्राइव न करें, वैसे ही ड्रिंक कर ट्वीट भी न करें। Lost in translation @KapilSharmaK9? #KoffeeWithKapil https://t.co/Y5vFiCT8kx&mdash; Star World (@StarWorldIndia) 1488729693000 कपिल अपने कॉमिडी शो में भी अपनी अंग्रेजी का मजाक अक्सर ही उड़ाते नज़र आ जाते हैं और यहां भी उन्होंने कुछ ऐसा ही किया। करन के साथ बातचीत शुरू ही हुई थी कि उन्होंने कह दिया, उनकी इंग्लिश यहीं खत्म। कपिल ने कहा, 'मेरी डिक्शनरी में सिर्फ इंग्लिश के 700 शब्द हैं।' जब कपिल ने पूछा का सबसे बड़ा अंग्रेजी का कौन सा शब्द वह जानते हैं तो उन्होंने फौरन कहा, 'Apologise' और इसी के साथ सबकी हंसी छूट पड़ी।
ऑस्कर अवॉर्ड्स में अमेरिकी फिल्म 'ला ला लैंड' ने सबसे ज्यादा 6 कैटिगरीज में अवॉर्ड जीतकर धूम मचा दी है। भले ही 'मूनलाइट' को बेस्ट फिल्म का अवॉर्ड मिला हो, लेकिन 'ला ला लैंड' ने सबसे ज्यादा सुर्खियां बटोरीं। डैमिया शेजेल द्वारा स्क्रिप्टेड और डायरेक्टेड इस म्यूजिकल रोमांटिक कॉमिडी-ड्रामा मूवी में एक संगीतकार और एक उभरती अभिनेत्री की प्रेम कहानी है, जो लॉस ऐंजिलिस में मिलते हैं और यहीं उनका प्यार परवान चढ़ता है। इस मूवी में ऐक्टर रायन गास्लिंग एक संगीतकार की भूमिका में हैं, जबकि ऐमा स्टोन उभरती अभिनेत्री के तौर पर अपनी अभिनय क्षमता का जलवा बिखेर रही हैं। यह भी पढ़ें: ऑस्कर के रेड कार्पेट पर प्रियंका का जलवा शेजेल ने 2010 में इसका स्क्रीनप्ले लिखा था, लेकिन वह ऐसे स्टूडियो की तलाश में भटकते रहे, जो उनके डिजाइन में बिना कोई बदलाव किए, उन्हें फाइनैंस करने को तैयार हो। 2014 में उनकी फिल्म विपलैश के सफल होने के बाद समिट एंटरटेनमेंट ने शेजेल के इस प्रॉजेक्ट को अपने हाथों में लेने का फैसला लिया और जब यह फिल्म तैयार हुई तो इसे ऑस्कर में 14 कैटिगरीज में नॉमिनेशन मिला। इसके साथ ही 'ला ला लैंड' ने ऑस्कर के इतिहास में 1959 में आई 'ऑल अबाउट ईव' और वर्ष 1997 में आई 'टाइटैनिक' की बराबरी कर ली है। इन्हें भी 14 कैटिगरीज में नॉमिनेशन मिला था। इस फिल्म को 31 अगस्त, 2016 को वेनिस फिल्म फेस्टिवल के वर्ल्ड प्रीमियर में पहली बार दिखाया गया था। जानें, फिल्म की पूरी कहानी लॉस ऐंजिलिस के खचाखच ट्रैफिक वाले हाईवे में उभरती ऐक्ट्रेस मिया (ऐमा स्टोन) और पयानो प्लेयर सेबस्टियन (रायन गॉस्लिंग) रोडरेज में झगड़ने लगते हैं। मिया अपने ऑडिशन में फेल हो जाती है। फेल होने के बाद लौटी मिया को उसकी रूममेट उसे बहलाने के लिए हॉलिवुड हिल्स की एक शानदार पार्टी में ले जाती है। यहां भी उसकी मुलाकात सेबस्टियन से होती है, जिससे सुबह ही रोड रेज में उसकी तीखी बहस हुई थी। इसके बाद दोनों के बीच तकरार आने वाली मुलाकातों में प्यार में बदल जाता है। सेबस्टियन और मिया, दोनों मिलकर अपने करियर की राह पर आगे बढ़ते हैं और एक दिन मिया मशहूर ऐक्ट्रेस बनती है। दूसरी तरफ सेबस्टियन का बैंड भी खासा पॉप्युलर हो जाता है, लेकिन करियर यह कामयाबी दोनों के प्यार को परवान नहीं चढ़ा पाती। बैंड टूर को लेकर दोनों के बीच झगड़ा हो जाता है। मिया ने सेबस्टियन से कहा कि वह उसके सपनों की उड़ान को रोक रहा है तो सेबस्टियन ने कहा कि वह उसे तब ज्यादा प्यार करती थी, जब वह नाकामयाब था। कहानी में तमाम उतार-चढ़ाव के बीच 5 साल गुजर जाते हैं। मिया एक-दूसरे शख्स से शादी कर लेती है और जिससे उसकी एक बेटी होती है। एक दिन वह अपने पति के साथ बार जाती है, जहां उसे पता चलता है कि सेबस्टियन ने क्लब खोल लिया है। यहां सेबस्टियन लव थीम बजाता है, दोनों की नजरें मिलती हैं। इस लव थीम के बीच ही दोनों सपनों में खो जाते हैं और सोचते हैं कि यदि वह एक-दूसरे के होते तो रिश्ता कैसा होता? सॉन्ग खत्म होता है और मिया अपने पति के साथ निकल जाती है। हां, जाते-जाते वह आखिरी बार सेबस्टियन को देखती है और दोनों के चेहरों पर मुस्कान होती है। अधूरे प्यार की अधूरी मुस्कान!
मध्य प्रदेश के मुख्यमंत्री शिवराज सिंह चौहान ने अभिनेता अक्षय कुमार द्वारा केंद्र और राज्य सरकारों के 'खुले में शौच से मुक्त' (ओडीएफ) कार्यक्रम के समर्थन के लिए उनकी तारीफ की है। अक्षय की आने वाली फिल्म का नाम 'टॉयलेट: एक प्रेम कथा' है। उन्होंने मध्य प्रदेश के खरगौन में एक टॉयलेट बनाने में मदद की। Appreciate @akshaykumar ji's support to #ODF program of Centre & MP Govt. His contribution will inspire the youth for #SwatchBharatMission. pic.twitter.com/MdNFtnx1l1 — ShivrajSingh Chouhan (@ChouhanShivraj) April 3, 2017 सोमवार की रात अक्षय कुमार के साथ अपनी कुछ फोटो को ट्विटर पर शेयर करते हुए मुख्यमंत्री चौहान ने लिखा, 'केंद्र और मध्य प्रदेश सरकार के ओडीएफ कार्यक्रम के समर्थन के लिए अक्षय कुमार जी प्रशंसा के योग्य। उनका यह योगदान 'स्वच्छ भारत मिशन' के लिए युवाओं को प्रेरित करेगा।' Thank you Sir, for your kind words and commendable efforts towards the mission https://t.co/Dn3sqFvm6G — Akshay Kumar (@akshaykumar) April 3, 2017 अभिनेता ने मुख्यमंत्री के ट्वीट को रीट्वीट करते हुए अपनी तारीफ के लिए उनका धन्यवाद दिया। अक्षय कुमार ने ट्वीट किया, 'प्रशंसा के लिए आपका धन्यवाद सर, इस मिशन के अच्छे काम और प्रयासों के लिए भी धन्यवाद।'
रिऐलिटी शो 'इंडियन आइडल 9' की करन वाही के साथ मेजबानी करने वाले परितोष त्रिपाठी सेट पर गोविंदा से मिलकर भावुक हो गए। परितोष ने एक बयान में कहा, 'मैं बचपन से ही गोविंदा सर का प्रशंसक रहा हूं। मेरे अधिकांश कपड़े उनकी फिल्मों 'हम', 'खुद्दार', 'हीरो नंबर 1', 'कुली नंबर 1' और उनकी आगामी फिल्म 'आ गया हीरो' में पहने गए उनके परिधान की तर्ज पर रहे हैं।' उन्होंने कहा, 'शो में जब मेरा आदर्श मेरे साथ खड़ा था तो मैं अपनी भावनाओं पर काबू नहीं पा सका, क्योंकि इसी व्यक्ति ने मुझे अभिनेता बनने के लिए प्रेरित किया।' गोविंदा के साथ मंच शेयर करने के बारे अपनी उत्सुकता शेयर करते हुए परितोष ने कहा, 'मेरे लिए यह अनमोल क्षण था जब वह स्टेज पर आए, मुझे गले लगाया और मेरे साथ डांस किया। यह मेरे लिए जीवनभर का खजाना है और अब तक का सर्वश्रेष्ठ पल है।' रिऐलिटी शो 'इंडियन आइडल 9' सोनी एंटरटेनमेंट टेलिविजन पर प्रसारित होता है।
फिल्म 'मर्दानी' के बाद बेटी अदिरा की वजह से रानी मुखर्जी ने फिल्मों से ब्रेक ले लिया था, लेकिन अब वह अपनी फिल्म 'हिचकी' से कमबैक करने जा रही हैं। खास बात यह है कि इस फिल्म की शूटिंग मंगलवार से शुरू हो गई है। यशराज फिल्म ने अपने ऑफिशल ट्विटर अकाउंट पर इस बात की जानकारी दी है। साथ ही 18 सेकंड का एक विडियो क्लिप शेयर किया है जिसमें रानी मुखर्जी ब्लैक बोर्ड पर यह लिखते नजर आ रही है कि आज से शूटिंग शुरू हो रही है। #RaniMukerji kickstarts shooting for #Hichki pic.twitter.com/Nnh6cHvKZi — #Hichki (@HichkiTheFilm) April 4, 2017 फिल्म के निर्माताओं के मुताबिक यह फिल्म एक महिला की सकारात्मक और प्रेरणादायी कहानी पर आधारित है जिसमें यह दिखाया जाएगा कि कैसे वह महिला अपनी सबसे बड़ी कमजोरी को अपनी ताकत बनाती है। ​पॉजिटिव संदेश देने की वजह से रानी ने 'हिचकी' में काम करने का फैसला किया।​ यशराज प्रॉडक्शन के बैनर तले बनने वाली इस फिल्म का निर्देशन सिद्धार्थ पी मल्होत्रा कर रहे हैं। 'दम लगाके हईशा' और जल्दी ही आनेवाली फिल्म 'मेरी प्यारी बिंदु' के बाद एक निर्माता के तौर पर यशराज फिल्म्स के साथ 'हिचकी' मनीष शर्मा की तीसरी फिल्म है।
बॉलिवुड के दिग्गज अभिनेता ऋषि कपूर ने सार्वजनिक तौर पर अपील की है कि पाकिस्तानी खिलाड़ियों को फिर से इंडियन प्रीमियर लीग (आईपीएल) में शामिल किया जाए। बेहद खरी बातें कहने के लिए मशहूर 64 वर्षीय ऋषि ने आईपीएल का 10वां सीजन शुरू होने से पहले ट्वीट कर यह अपील की। ऋषि ने ट्वीट किया, 'आईपीएल, जहां पूरी दुनिया के खिलाड़ी खेलने आते हैं। अफगानिस्तान भी पहली बार इसमें प्रतिनिधित्व पा चुका है। मेरी अर्जी है कि कृपया पाकिस्तानी खिलाड़ियों को भी शामिल करने पर विचार किया जाए। फिर मैच होगा! हम बड़े लोग हैं..प्लीज।' IPL. You got world players. Afghanistan makes debut. My plea is please consider Pakistani players.Phir match hoga! Hum bade log hain.Please! — Rishi Kapoor (@chintskap) April 4, 2017 आईपीएल-10 में अफगानिस्तान के दो खिलाड़ी मोहम्मद नबी और राशिद खान पहली बार खेलते नजर आएंगे। दोनों को ही मौजूदा चैम्पियन हैदराबाद की टीम में शामिल किया गया है। गौरतलब है कि भारत और पाकिस्तान के बीच क्रिकेट संबंध लंबे समय से खराब चल रहे हैं। 2008 के बाद पाकिस्तान का कोई भी खिलाड़ी आईपीएल में नहीं खेला है।
पर्वतारोहण पर बनी फिल्म 'पूर्णा' इन दिनों चर्चा में है। बॉलिवुड ऐक्टर राहुल बोस निर्देशित इस फिल्म में 13 साल की लड़की के एवरेस्ट फतह करने के सफर को दर्शाया गया है, लेकिन कितने लोग इस फिल्म की प्रेरणास्रोत्र रही पूर्णा मालावत के बारे में जानते हैं? शायद बहुत कम। तेलंगाना से ताल्लुक रखने वाली पूर्णा खुद कहती हैं कि अगर उन पर फिल्म नहीं बनी होती तो लोग उनके बारे में जान ही नहीं पाते। पूर्णा ने 25 मई 2014 को एवरेस्ट फतह कर एक नया कीर्तिमान रचा और वह सबसे कम उम्र में एवरेस्ट फतह करने वाली दुनिया की पहली शख्स बनीं। लेकिन उनकी इस उपलब्धि के बारे में मुट्ठी भर लोगों को ही जानकारी थी। फिल्म के कारण इन दिनों चर्चा में चल रहीं पूर्णा ने बताया, 'फिल्म बनने से पहले लोग मुझे जानते तक नहीं थे, लेकिन अब मुझे सब जानने लगे हैं। लोग मेरी इस उपलब्धि को सराह भी रहे हैं। मगर सच तो यही है कि अगर यह फिल्म नहीं बनती तो यकीनन मुझे लोग नहीं जान पाते।' तेलंगाना के एक छोटे से गांव पकाला में जन्मी पूर्णा ने गरीबी के साए में तमाम तरह की चुनौतियों को पार करते हुए देश को गौरवान्वित किया। पूर्णा ने अपने इंटरव्यू में अपने इस मुश्किल सफर के बारे में बताया, 'एक लड़की होना आसान नहीं है। हम पर तमाम तरह की बंदिशें लगी होती हैं और हमें हर बार यह याद दिलाया जाता है कि हम लड़कियां हैं। ऐसी स्थिति में आप कुछ कर दिखाने को लालायित रहते हैं। मैंने शुरू से ठान रखा था कि मुझे कुछ कर दिखाना है और दुनिया को यह बताना है कि लड़कियां कुछ भी कर सकती हैं।' पूर्णा का बचपन गरीबी में कटा। माता-पिता किसान हैं, घर में किसी तरह की सुख-सुविधा का शुरू से ही अभाव रहा। वह कहती हैं, 'हमारा समाज पूरी तरह से बंटा हुआ है। गरीब होना एक अभिशाप तो है ही, एक लड़की होना भी चुनौती ही है। मेरे इस सफर को आप फिल्म से जान पाएंगे कि इस तरह की जिंदगी जीना आसान नहीं।' पूर्णा की पढ़ाई-लिखाई गांव के ही सरकारी स्कूल में हुई। एक दिन स्कूल में निरीक्षण के दौरान आईएएस अधिकारी प्रवीण कुमार, पूर्णा से खासे प्रभावित हुए और अपनी देखरेख में पर्वतारोहण प्रशिक्षण देने लगे। पूर्णा अपनी उपलब्धियों का श्रेय अपने मेंटर प्रवीण कुमार देती हैं और वह इसकी वजह बताते हुए कहती हैं, 'मैं जब नौंवी कक्षा में थी तो मैंने पर्वतारोहण की ट्रेनिंग लेनी शुरू कर दी थी। आठ महीने के कड़े प्रशिक्षण के बाद एवरेस्ट की चढ़ाई के लिए गई। यह पूरा अभियान 60 दिन का था। इस दौरान प्रवीण कुमार ने मेरा मार्गदर्शन किया। उन्होंने हर कदम पर मेरी हौसलाअफजाई की और मुझे कहीं भी टूटने नहीं दिया। वह चट्टान की तरह मेरे साथ खड़े रहे। असल में यह जीत मेरी नहीं, प्रवीण कुमार की ही है।' यह पूछने पर कि क्या वह खुद पर बनी फिल्म से मिल रही प्रतिक्रियाओं पर खुश हैं। वह इसके जवाब में कहती हैं, 'जब मैंने यह फिल्म देखी तो मैं रो पड़ी। मेरे जीवन को इससे बेहतर ढंग से बयान किया ही नहीं जा सकता। इस फिल्म के जरिए मैंने अपने अब तक के सफर को एक बार फिर जई लिया है।' पूर्णा अब 12वीं कक्षा पास कर चुकी हैं और अपने गुरु प्रवीण कुमार की तरह ही आईपीएस अधिकारी बनने की इच्छा रखती हैं। फिल्म 31 मार्च को रिलीज हो रही है। फिल्म में पूर्णा का किरदार अदिति नामदार निभा रही हैं, जबकि उनके मेंटर प्रवीण कुमार की भूमिका में फिल्म के निर्माता/निर्देशक राहुल बोस खुद हैं।
89वें ऑस्कर अवॉर्ड समारोह के दौरान बेस्ट पिक्चर के लिए अनाउंसमेंट के दौरान हुई गफलत के लिए प्राइसवॉटरहाउसकूपर्स (मल्टिनैशनल प्रफेशनल सर्विस नेटवर्क) की ओर से अकैडमी ने एक स्टेटमेंट जारी किया है। अकैडमी की ओर से यह स्पष्ट किया गया है कि यह वॉरेन बीटी या फाई डुनवाइ की गलती नहीं, बल्कि उन्हें गलती से गलत कैटिगरी का लिफाफा दे दिया गया था। इस जारी स्टेटमेंट में कहा गया है कि इस मामले की छानबीन चल रही है। बता दें कि बेस्ट पिक्चर के विनर के लिए अनाउंसमेंट करते समय गलती से 'मूनलाइट' की जगह 'ला ला लैंड' का नाम ले लिया गया था, जिसके बाद ऑस्कर दर्शकों में हलचल मच गई। अकैडमी के इस बयान में कहा गया है, 'हम वाकई 'मूनलाइट', 'ला ला लैंड', 'वॉरेन बीटी, फाई डुनवाइ और ऑस्कर दर्शकों से बेस्ट पिक्चर के लिए अनाउंसमेंट के दौरान हुई इस गलती के लिए माफी चाहते हैं। प्रजेंटर्स को गलती से गलत कैटिगरी का लिफाफा दे दिया गया था और जैसे ही इसका पता चला इसे तुरंत सुधारा गया।' अकैडमी की ओर से जारी बयान में कहा गया है, 'हम फिलहाल इस बात की जांच कर रहे हैं कि आखिर ऐसा हुआ कैसे और इसका हमें दिल से अफसोस है।'
विनोद खन्ना के शरीर में पानी की कमी के कारण कल मंगलवार को उन्हें अस्पताल में भर्ती किया गया। उन्हें शुक्रवार की रात को गिरगांव में स्थित एचएन रिलायंस फाउंडेशन ऐंड रिसर्च सेंटर में भर्ती कराया गया। अभिनेता के बेटे राहुल खन्ना ने बताया कि डॉक्टर उन्हें जल्द ही अस्पताल से छुट्टी दे देंगे। उन्होंने कहा, 'डैड को सीरियस डिहाइड्रेशन के कारण शुक्रवार को अस्पताल में भर्ती कराया गया। स्थिति तेजी से कंट्रोल में लाई गई, वह अब काफी बेहतर हैं और डॉक्टर उन्हें जल्द छुट्टी देने पर विचार कर रहे हैं।' राहुल ने कहा, 'हमारा परिवार अस्पताल में की गई उनकी असाधारण देखभाल के लिए बेहद आभारी है और उनके लिए मिल रही शुभकामनाओं से हम अभिभूत हैं।' अस्पताल सूत्रों ने भी पुष्टि की कि अभिनेता के स्वास्थ्य में अच्छा सुधार हो रहा है और वह अब काफी बेहतर हैं।
ऑस्कर के इतिहास में इस बार कुछ नया हुआ है। फिल्म 'लायन' के लिए नॉमिनेट हुए ऐक्टर देव पटेल को हराकर बेस्ट ऐक्टर इन सपॉर्टिंग रोल का अवॉर्ड हासिल किया है महेरशला अली ने और इस तरह वह ऑस्कर हासिल करने वाले पहले मुस्लिम ऐक्टर बन गए हैं। महेरशला को उनकी फिल्म 'मूनलाइट' के लिए इस अवॉर्ड से नवाजा गया है। अली ने काफी विनम्रता भरे शब्दों में अपनी भावनाओं को व्यक्त करते हुए कहा, 'मैं अपने सभी टीचर, मेरे सभी प्रफेसर को धन्यवाद कहना चाहूंगा, जो लगातार कहते कि यह तुम्हारे बारे में नहीं था । यह तुम्हारे बारे में नहीं, यह इन कैरक्टर के बारे में है, तुम सेवक हो। तुम इसकी कहानी, इसके कैरक्टर पर काम करो।' mahershala-ali अली ने 'मूनलाइट' डायरेक्टर बैरी जेंकिन्स और फिल्म के कास्ट और क्रू को भी धन्यवाद दिया। उन्होंने अपनी पत्नी और चार साल की बेटी को भी धन्यवाद दिया।
छोटे पर्दे पर लंबे समय से चल रहे मशहूर कॉमिडी शो 'तारक मेहता का उल्टा चश्मा' जिस गुजराती कॉलम 'दुनिया ने ऊंधा चश्मा' से प्रेरित है, उसके लेखक 'तारक मेहता' के निधन की खबर है। तारक मेहता 87 साल के थे और लंबे समय से बीमार चल रहे थे। 'तारक मेहता का उल्टा चश्मा' पद्मश्री तारक मेहता के प्रसिद्ध कॉलम 'दुनिया ने ऊंधा चश्मा' का ही टीवी अडॉप्शन है। उन्होंने गुजराती पत्रिका 'चित्रलेखा' में 1971 में उन्होंने कॉलम शुरू किया था 'दुनिया ने ऊंधा चश्मा' और उसी को सामयिक करते हुए यह सीरियल बना है। Renowned Indian humorist and playwright Taarak Mehta passes away at the age of 87 years after prolonged illness https://t.co/3BVkWFXFPP&mdash; ANI (@ANI_news) 1488344773000 इसे भी पढ़ें: 'तारक मेहता का उल्टा चश्मा' में बड़ा बदलाव, टप्पू ने छोड़ा शो The popular series 'Taarak Mehta Ka Ooltah Chashmah' is TV adaptation of Padma Shri Taarak Mehta's column 'Duniya... https://t.co/j80letv9If&mdash; ANI (@ANI_news) 1488345076000 बता दें कि 'तारक मेहता का उल्टा चश्मा' शो साल 2008 से SAB टीवी पर चल रहा है और इस कॉमिडी शो को दर्शक काफी पसंद करते हैं। इस शो के प्रमुख किरदारों में जेठालाल, दया बेन, बबीता अय्यर, तारक मेहता, अंजली मेहता, पोपट लाल, आत्माराम भिड़े, माधवी भिड़े, पत्रकार पोपट लाल, रौशन, डॉक्टर हाथी आदि शामिल हैं।
बॉलिवुड ऐक्टर अर्जुन कपूर की फिल्म 'हाफ गर्लफ्रेंड' का टीज़र रिलीज़ हो चुका है। इस टीज़र में कोई तड़क-भड़क या ऐक्शन आपको नज़र नहीं आएगा, लेकिन अर्जुन के भोलेपन पर आप फिदा हो जाएंगे। टीज़र की शुरुआत दिल्ली के इंडिया गेट की तस्वीर से होती है, जिसमें अर्जुन रिया यानी श्रद्धा कपूर की खूबसूरती, उसकी अंग्रेजी की तारीफ करते सुनाई पड़ रहे हैं। अर्जुन के हाथ में चेतन भगत की किताब नज़र आ रही है और किताब से मुंह छिपाए अर्जुन रिया की तारीफ में लगे हैं। वह कह रहे हैं कि रिया उनकी हाफ गर्लफ्रेंड बनना चाहती थी और पूछते हैं कि ये हाफ गर्लफ्रेंड का मलतब क्या होता है? X गौरतलब है कि यह चेतन भगत के उपन्यास 'हाफ गर्लफ्रेंड' पर आधारित फिल्म है, जिसे किताब प्रेमियों ने खूब पसंद किया है। इससे पहले भी अर्जुन चेतन भगत के उपन्यास पर आधारित फिल्म '2 स्टेट्स' में नज़र आए थे, जिसमें बॉक्स ऑफिस पर अच्छी सफलता पाई थी।
अपनी शानदार फिल्म 'ट्रैप्ड' के बाद राजकुमार राव अब अपनी पहली सोलो रोमांटिक कॉमिडी फिल्म 'बहन होगी तेरी' की तैयारी में व्यस्त हैं। अजय के. पन्नालाल द्वारा निर्देशित 'बहन होगी तेरी' में राजकुमार राव के ऑपोज़िट श्रुति हासन नज़र आएंगी। मेकर्स ने फिल्म के ट्रेलर से पहले सॉन्ग 'जय मां' रिलीज़ किया है। गौतम गुलाटी, गुलशन ग्रोवर और हैरी टंगड़ी इस फिल्म में मुख्य भूमिका में हैं। फिल्म के मेकर्स ने इस फिल्म का एक गाना रिलीज़ किया है, जिसमें माता की मूर्ति के सामने लोग फिल्मी धुन पर भजन गाते दिख रहे हैं। यह भजन 'बार बार देखो' फिल्म के 'काला चश्मा' गाने के धुन से तैयार किया गया है। साहिल सोलंकी द्वारा लिखे इस गाने के लिए आवाज दी है ज्योतिका ने। X इस गाने में राजकुमार राव और श्रुति माता की मूर्ति के सामने गाते हुए नज़र आ रहे हैं। दरअसल इस गाने के जरिए भारत में बॉलिवुड गानों की तर्ज पर भगवान के भजन के बढ़ते चलन को दिखाने की कोशिश की गई है।
नई दिल्ली बॉलिवुड से हॉलिवुड तक देश का नाम रोशन करने वाली ऐक्ट्रेस प्रियंका चोपड़ा अब हॉलिवुड डेब्यू करने जा रही हैं। देसी गर्ल ने अपनी पहली हॉलिवुड फिल्म 'बेवॉच' का सोशल मीडिया पर पोस्टर रिलीज किया है, जिसे लोग बहुत पसंद कर रहे हैं। उन्होंने इसमें लिखा,'बुरा बनना भी बहुत अच्छा हो सकता है, जल्द आ रही हूं'। बता दें, कि इस फिल्म में प्रियंका नेगेटिव किरदार में दिखेंगी। प्रियंका इस पोस्टर में लाल गाउन में किलर लुक्स दे रही हैं। इस हॉट ऐक्ट्रेस के ठीक पीछे पोस्टर में लिखा है विक्टोरिया लीड्स। प्रियंका ने लाल रंग के स्टायलिश सनग्लासेज पहन रखे हैं। पिछले ही महीने इसका पहला पोस्टर रिलीज हुआ था, जिसमें लिखा था कि समर इज कमिंग। इससे पहले 'बेवॉच' के दो ट्रेलर लॉन्च किए जा चुके हैं। अमेरिकी टीवी शो 'क्वॉन्टिको' की अपार सफलता के बाद प्रियंका हॉलिवुड में भी परिचय की मोहताज नहीं हैं। इस शो के लिए उनको पीपल्ज चॉयस अवॉर्ड से भी सम्मानित किया जा चुका है। 'बेवॉच' में वह विलेन विक्टोरिया का किरदार निभा रही हैं जो कि फ्लोरिडा बीच पर काफी सारी प्रॉपर्टी की मालकिन है। फिल्म की कहानी भी इसी के इर्द-गिर्द बुनी गई है। यह फिल्म 26 मई 2017 को रिलीज हो सकती है। ग्लोबल स्टार बन चुकीं प्रियंका के साथ इस ​फिल्म में ड्वेन जॉनसन उर्फ 'द रॉक' और जैक इफ्रॉन भी दिखेंगे। इसमें पामेला एंडरसन एक कैमियो रोल में दिख सकती हैं। प्रियंका के प्रशंसकों को इस फिल्म का बेसब्री का इंतजार है।   Being bad can be so good.. presenting #VictoriaLeeds #Baywatch #may26 A post shared by Priyanka Chopra (@priyankachopra) on Feb 22, 2017 at 10:51am PST
हर स्टार को अपने सवालों से घेरने वाले कपिल शर्मा जल्द ही करन जौहर के सवालों का जवाब देते नजर आएंगे। करन जौहर के चैट शो 'कॉफी विद करन' का नया प्रोमो आया है, जिसमें कपिल शर्मा, करन जौहर के साथ नजर आ रहे हैं। हालांकि, कपिल के इस शो पर आने को लेकर कई तरह की खबरें आ रही थीं। अफवाह थी कि यह एपिसोड ड्रॉप हो गया है। वहीं चैनल पर इस एपिसोड का प्रोमो दिखाए जाने के बाद यह साफ हो गया है कि कपिल इस शो में शिरकत करेंगे। प्रोमो देखने में काफी दिलचस्प लग रहा है। माना जा रहा है कि 'कॉफी विद करन' का यह एपिसोड काफी मजेदार होगा। प्रोमो में कपिल शर्मा अपनी इंग्लिश को लेकर मजाक करते हुए नजर आ रहे हैं। कपिल कहते हैं कि उनकी डिक्शनरी में इंग्लिश के 700 शब्द ही हैं। वे करन से कहते हैं कि उनका इंटरव्यू हिंदी में किया जाए। इसके बाद करन उनसे पिछले साल बीएमसी से जुड़े मुद्दे पर सवाल करते हैं, जिस पर कपिल मजाकिया अंदाज में कहते हैं कि जिस तरह लोगों को कहा जाता है कि प्लीज शराब पीकर गाड़ी न चलाएं उसी तरह लोग शराब पीकर ट्वीट न करें। इसके बाद करण कपिल से कुछ इंग्लिश फिल्मों के नाम हिंदी में ट्रांसलेट करने को कहते हैं, लेकिन जैसा कि कपिल ने प्रोमो की शुरुआत में ही अपने इंग्लिश के ज्ञान के बारे में बता दिया था, इसलिए वह करन के इस सवाल का जवाब भी काफी मजेदार तरीके से देते हैं। जब करन ने कपिल से इंग्लिश फिल्म 'फॉल्ट इन अवर स्टार्स' को हिंदी में ट्रांसलेट करने को कहा तो कपिल ने कहा, 'शाहरुख खान की गलती'। यह एपिसोड 5 मार्च 2017 को टेलिकास्ट होगा। साथ ही यह करन जौहर के चैट शो का आखिरी एपिसोड होगा।
इसमें कोई राज की बात नहीं कि करन जौहर बॉलिवु़ड में आलिया भट्ट के गॉडफादर हैं, क्योंकि उन्होंने ही अपनी फिल्म 'स्टूडेंट ऑफ द इयर' से लॉन्च किया और उनके करियर की बेहतरी में अब भी लगातार लगे रहे हैं। हाल ही में आयोजित 'हलो! हॉल ऑफ फेम अवॉर्ड्स 2017' में उनके बीच का यह प्यार भी साफ-साफ नज़र आया। 'ए दिल है मुश्किल' डायरेक्टर करन आलिया को अपनी दूसरी बेटी और तीसरा बच्चा मानते हैं और उन्हें 'आउटस्टैंडिंग टैलंट ऑफ द इयर' का अवॉर्ड देते हुए उन्होंने यह बात कही। ऐक्ट्रेस ने मजाक करते हुए कहा कि वह यदि करन की कोई बायॉपिक बनती है तो उसमें वह उनकी मां हीरू जौहर का किरदार निभाना चाहेंगी। आलिया की इस बात पर फौरन रिऐक्ट करते हुए करन ने कहा कि वह इस रोल के लिए उतनी सिंधी नहीं, जितनी होनी चाहिए। इसके बाद उन्होंने अपनी मन की बात भी रखी और कहा कि वह चाहेंगे कि यदि ऐसी कई फिल्म बने तो आलिया उनकी लंबे समय से दोस्त रहीं ट्विंकल खन्ना का रोल निभाएं। बता दें कि ट्विंकल और करन बचपन के दोस्त हैं। कई मौकों पर करन कह चुके हैं कि उन्हें पहले ट्विंकल पर बेहद क्रश था।
ट्विंकल खन्ना ने अपने दोस्त फिल्ममेकर करन जौहर को 'माई नेम इज खान' का सीक्वल बनाने की सलाह दी है। बस, उनकी शर्त यह है कि फिल्म उन्हें लेकर बनाई जाए और इसका नाम हो 'माई नेम इज खन्ना।' करन ने एक कैम्पेन में ट्विंकल के अभिनय की तारीफ करते हुए सोमवार को ट्वीट किया, 'मिसेज फनी बोन्स (ट्विंकल) आपने शब्दों के साथ अपना हुनर दिखाया है और अब कैमरे के सामने आप शानदार काम कर रही हैं। क्या बात है। So...@mrsfunnybones you nail it with your words and now your excelling in front of the camera....you go girl!!!! https://t.co/HbKjQQtXnf — Karan Johar (@karanjohar) April 3, 2017 इस पर ट्विंकल ने मजाक करते हुए कहा, 'अब चूंकि आप बेहद प्रभावित हैं तो क्या मैं 'माई नेम इज खान' का सीक्वल सुझा सकती हूं? इसमें दो अक्षर जोड़ें और इसे 'माई नेम इज खन्ना' कहें और इसे मुझे लेकर बनाएं।' Hmm..Since you are so impressed can I suggest a sequel to My Name is Khan -add 2 alphabets call it My Name is Khanna and cast me :) https://t.co/o4EDFv6CBk — Twinkle Khanna (@mrsfunnybones) April 3, 2017 करन कई बार सार्वजनिक तौर पर कह चुके हैं कि ट्विंकल ने उनकी पहली फिल्म 'कुछ-कुछ होता है' में काम करने से मना कर उन्हें आहत किया था। फिल्ममेकर ने मजाक किया, ' डार्लिंग, आपने मेरे पहली फिल्म में काम करने के प्रस्ताव को ठुकराया था...मैं अब हमेशा के लिए आहत हो गया हूं..गूगल इंडिया से अपनी भावनात्मक शिकायत दर्ज करा रहा हूं।' Darling you rejected my first offer ever!! Now I am hurt forever....lodging my emotional complaint to @GoogleIndia https://t.co/1TJrKtp3zZ — Karan Johar (@karanjohar) April 3, 2017 इस साल की शुरुआत में ट्विंकल अपने पति अभिनेता अक्षय कुमार के साथ छोटे पर्दे पर करन के चैट शो 'कॉफी विद करन' में नजर आई थीं।
बॉलिवुड ऐक्ट्रेस प्रियंका चोपड़ा इन दिनों चित्रकारी में हाथ आजमा रही हैं और अपने इस शौक को वह काफी गंभीरता से भी ले रही हैं। प्रियंका इससे पहले गायिकी में भी अपने आपको साबित कर चुकी हैं। अभिनेत्री ने अपनी इस नई प्रतिभा से जुडी एक तस्वीर इंस्टाग्राम पर अपने प्रशंसकों के साथ शेयर की है। उन्होंने लिखा, 'रविवार की शरारत... चित्रकारी सिखाने के लिए यासमीन और मिशेल तुम्हारा शुक्रिया।' priyanka प्रियंका से पहले बॉलिवुड के दबंग खान सलमान और अभिनेत्री सोनाक्षी सिन्हा भी चित्र कला में अपना जौहर दिखा चुके हैं। वहीं प्रियंका इन दिनों बतौर ऐक्ट्रेस हॉलिवुड में अपनी पहली फिल्म 'बेवॉच' की रिलीज की तैयारियों में भी मसरूफ हैं।
लॉस ऐंजेलिस पॉप गायिका मडॉना ने हाल ही में गोद ली हुई जुड़वा बेटियों एस्थर और स्टेला का विडियो शेयर किया है। दोनों बच्चियां 'ट्विंकल ट्विंकल लिटिल स्टार' गा रही हैं। पॉप गायिका इस महीने की शुरुआत में मलावी की चार वर्षीय जुड़वा बहनों को गोद लेने की अनमुति दे दी गई और उन्हें गोद लेने की प्रक्रिया पूरी होने तक अपने साथ जुड़वा बहनों को अमेरिका ले जाने की इजाजत भी दे दी गई। वेबसाइट मिररडॉटयूके के मुताबिक, शनिवार रात इंस्टाग्राम पर मडॉना ने एक विडियो पोस्ट किया, जिसमें दोनों लड़कियां 'ट्विंकल ट्विंकल लिटिल स्टार' गा रही हैं और एक महिला पियानो बजा रही है। मडॉना पहले ही लूअर्डेस (19), रोक्को (15) की मां हैं और वह डेविड बांडा (11) और मर्सी (11) को भी गोद ले चुकी हैं।   एक सूत्र ने वेबसाइट को बताया, 'मडॉना का मलावी के साथ गहरा जुड़ाव है और वह हमेशा से जरूरतमंदों की मदद करना चाहती थीं।' सूत्र ने कहा, 'वह न सिर्फ दूसरों की मदद करती हैं, बल्कि दान भी करती हैं। वह मलावी के बच्चों को बेहतर जीवन व भविष्य देने के लिए भी दृढ़ निश्चियी हैं।' इससे पहले अक्टूबर 2006 में सामाजिक कार्य करने के सिलसिले में मलावी के दौरे पर गईं मडॉना ने डेविड को गोद लिया था। गायिका ने तीन साल बाद फिर मर्सी को गोद लिया।
मुंबई टीवी ऐक्टर कीर्ति गायकवाड़ केलकर 6 साल बाद एक बार फिर से छोटे पर्दे पर वापसी कर रही हैं। ऐसी खबरें हैं ​कि कीर्मि कलर्स के टीवी ​सीरियल 'ससुराल सिमर का' से कमबैक करेंगी। वह इसमें नई सिमर के रूप में दिखेंगी। इससे पहले यह रोल दीपिका कक्कड़ निभा रही थीं। उन्होंने निजी जिंदगी पर ध्यान देने का हवाला देकर शो छोड़ दिया था। इस बारे में पूछे जाने पर ऐक्ट्रेस ने बताया,'मैं टीवी पर एक बेहतर प्रॉजेक्ट के साथ वापसी करना चाहती थी। कीर्ति इससे पहले 'सात फेरे' और 'नच बलिए' जैसे टीवी शो में भी नजर आ चुकी हैं। कीर्ति के मुताबिक, सिमर के रोल को निभाना चुनौतीपूर्ण रहेगा और इसमें नयापन लाना मेरी जिम्मेदारी होगी। मैं इस रोल को कभी नहीं लेती अगर यह चैलेंजिंग नहीं होता। मां-बेटी के रिश्ते पर आधारित इस शो से वापसी करने को वह इसलिए भी सही मानती हैं क्योंकि वह खुद एक मां हैं। कीर्ति टीवी और फिल्म ऐक्टर शरद केलकर की पत्नी हैं। दोनों ने 2005 में शादी की थी। इससे पहले दोनों टीवी शो 'सात फेरे' में एक साथ काम कर चुके हैं।
छोटे परदे पर लंबे समय से चल रहे कॉमिडी सीरियल 'तारक मेहता का उल्टा चश्मा' में लगभग नौ साल से टप्पू का किरदार निभा रहे भाव्य गांधी ने शो छोड़ दिया है। खबर है कि भाव्य के जाने के बाद सीरियल की कास्टिंग में और भी बदलाव आने वाले हैं। भाव्य 'तारक मेहता का उल्टा चश्मा' से आठ साल, आठ महीने तक जुड़े रहे। एक बातचीत में भाव्य ने सीरियल छोड़ने की वजह बताते हुए कहा कि वह 'तारक मेहता का उल्टा चश्मा' के पहले एपिसोड से जुड़े है, अब वह अभिनय के दूसरे क्षेत्र में भी काम करना चाहते हैं इसलिए उन्होंने एक गुजराती फिल्म भी साइन कर ली है। जिसके लिए उन्हें रात-दिन गुजरात में शूटिंग करनी पड़ती है। भाव्य की माने तो उनके शो छोड़ने की एक और वजह यह भी है कि पहले की तरह अब सीरियल में उन्हें ज्यादा स्क्रीन स्पेस नहीं मिल रहा था। उन्हें एक महीने में मुश्किल से सिर्फ 3 से 4 दिन ही शूटिंग के लिए बुलाया जाता था। एक ऐक्टर के तौर पर वह अपने काम से संतुष्ट नहीं थे इसलिए उन्होंने शो छोड़कर फिल्म में काम करने का फैसला किया है। भाव्य कहते हैं कि अब समय आ गया है जब वह खुद को एक्सप्लॉर करना चाहते हैं और नए मौकों के लिए वक्त देना चाहते हैं। भाव्य ने कहा, 'जी हां मैं जनवरी के महीने में शो से बाहर हो गया हूं। 'तारक मेहता का उल्टा चश्मा' के साथ आठ साल और आठ महीनों की यात्रा काफी फायदेमंद रही। मैंने 'तारक मेहता का उल्टा चश्मा' की पूरी टीम के साथ काम करने को खूब इंजॉय किया। ठीक उसी तरह मेरे फैंस ने मुझे ढेर सारा प्यार दिया। मैं चाहता हूं कि भविष्य में भी वह मेरे काम को सपॉर्ट करें।'
ओपरा विनफ्रे का कहना है कि उनके पास बच्चों से निपटने का धैर्य नहीं है, इसलिए वह शायद एक अच्छी मां साबित न हो पातीं। फीमेल फर्स्ट की रिपोर्ट के मुताबिक, 63 वर्षीय स्टार ने कहा कि उन्हें इस बात को कोई पछतावा नहीं है कि उनके खुद के बच्चे नहीं हैं। विनफ्रे ने कहा, 'मैं बच्चे नहीं चाहती। मैं बच्चों के लिए एक अच्छी मां साबित न हो पाती। मुझमें धैर्य नहीं है।' टॉक शो की अनुभवी होस्ट ने कहा कि वह एक अभिभावक बनने की कमी महसूस नहीं करतीं क्योंकि वह दक्षिण अफ्रीका के जोहानिसबर्ग में अपने लीडरशिप अकैडमी बोर्डिंग स्कूल में 172 लडकियों के लिए मां के समान है। उन्होंने कहा, 'उन्होंने कहा, 'जब लोग मुझपर शादी करने और बच्चे पैदा करने का दबाव डालते थे, तब मैं जानती थी कि मैं ठीक हूं। मैं ऐसी इंसान हूं ही नहीं जिसे शादी न करने और बच्चे पैदा न करने का कोई पछतावा हो। मैं महसूस करती हूं कि दुनिया के सारे बच्चे मेरे हैं। मुझे सबके साथ अपनापन महसूस होता है, क्योंकि मैं महसूस करती हूं कि मैं दुनियाभर के बच्चों की मां हूं।' विनफ्रे ने कहा, 'प्यार की कोई सीमा नहीं होती। यह मायने नहीं रखता कि एक बच्चा आपके गर्भ से जन्म लेता या आपको वह दो वर्ष, 10 वर्ष या 20 वर्ष की उम्र में मिलता है। अगर प्यार सच्चा है, देखभाल सही है तो यह काफी है।'
लुधियाना के लोकल कोर्ट ने बॉलिवुड की आइटम गर्ल राखी सावंत के खिलाफ अरेस्ट वॉरंट जारी किया है। राखी सावंत पर आरोप है कि उन्होंने महर्षि वाल्मीकि को लेकर कुछ ऐसा कहा था जिससे वाल्मीकि समुदाय का भावनाओं को काफी ठेस पहुंचा है। मीडिया रिपोर्ट्स के मुताबिक, पुलिस ने बताया कि राखी के खिलाफ यह वॉरंट 9 मार्च को जारी किया गया, जिसकी वजह महर्षि वाल्मीकि के खिलाफ की गई उनकी टिप्पणी है। बताया गया है कि लुधियाना पुलिस से दो लोगों की टीम इस अरेस्ट वॉरंट के साथ मुंबई रवाना हो चुकी है। शिकायत में कहा गया है कि ऐसा बयान देकर राखी ने वाल्मीकि समुदाय के फॉलोअर्स को बड़ी संख्या में दुख पहुंचाया है।
मॉडलिंग और टीवी इंडस्ट्री में अपनी एक्टिंग से अलग पहचान बनाने वाले एक्टर अभिषेक मलिक दिल्ली से ही हैं। दिल्ली के लिए उनका लगाव कुछ अलग ही है और वो यहां आने का कोई मौका नहीं छोड़ते। हाल ही में उनसे बातचीत हुई। जरा नजर डालिए: Garima.Sharma1@timesgroup.com इन दिनों टीवी शो 'एक विवाह ऐसा भी' में नजर आ रहे एक्टर अभिषेक मलिक दिल्ली से ही हैं। वह मुंबई में दिल्ली को बहुत मिस करते हैं। वह बताते हैं, 'मैं दिल्ली से ही हूं, तो यहां आने का तो मौका ढूंढता हूं। ये मेरे दिल के बहुत ही करीब है। यहां मेरे घरवाले और रिश्तेदार हैं, तो उनसे मिलना अच्छा लगता है। मेरी स्कूलिंग डीएवी पब्लिक स्कूल, श्रेष्ठ विहार से हुई है। फिर मैंने डीयू के अरविंदो कॉलेज से पढ़ाई की। दिल्ली को मुंबई में बहुत मिस करता हूं। यहां खाने की बात ही अलग है। मैं फूडी हूं, तो ये दिल्लीवाला फूड मुझे मुंबई में नहीं मिलता। यही नहीं, दिल्ली आकर मेरा सारा स्ट्रेस ही दूर हो जाता है। अगर मुंबई में काम करके स्ट्रेस फील होता है, तो दिल्ली चला आता है।' मॉडलिंग से एक्टिंग की तरफ शुरू से ही अभिषेक का मॉडलिंग में इंटरेस्ट था। उनके मुताबिक, 2009 में मैं मिस्टर दिल्ली और 2010 में मैं मिस्टर पुणे बना। फिर तीन साल मॉडलिंग की। एक्टिंग करनी थी, तो ऑडिशंस दिए। मुझे टीवी शो 'छल शह और मात' में एक अच्छा रोल मिल गया। फिर मुंबई ही शिफ्ट हो गया। यहां काम और मिला। खूबसूरत और पुनर्विवाह जैसे शोज किए। अब तो यहां 5 साल हो गए। इससे पहले, मेरे शोज स्प्लिट्सविला और कैसी ये यारियां आए। 12 किला वेट कम किया अभिषेक और सोनाली निकम को इस शो के लिए बहुत पहले ही कास्ट कर लिया गया था, लेकिन इन दोनों ने आठ महीने तक वेट किया। अभिषेक बताते हैं कि शो में उनका करैक्टर रणवीर मित्तल का है, जो घर में सबसे छोटा और सबका लाडला है। ये किरदार उनके दूसरे निभाए गए किरदारों से काफी अलग है। यही वजह है कि इसे प्ले करने में उन्हें बहुत मजा आ रहा है। शो के लिए उन्होंने अपनी डाइट में बहुत कट डाउन किया क्योंकि 20-22 साल के कॉलेज बॉय का रोल है, तो उन्होंने 12 किलो वेट कम किया। इसके लिए खाना छोड़ दिया। तो फूडी होने के अलावा अभिषेक के और क्या शौक हैं? वह बताते हैं, 'फूडी होने के अलावा मैं बहुत ही एडवेंचरस भी हूं, तो लॉन्ग ड्राइव पर जाना मुझे पसंद है। पार्टी करना पसंद है। त्योहार मनाना अच्छा लगता है। होली हो या दिवाली इनमें से कम से कम एक त्योहार घरवालों के साथ मनाना ही पसंद है।' सिंगल पैरंट हो, तो भी आप किसी से कम नहीं बकौल अभिषेक, मेरी मां प्रिंसिपल है और बहन डॉक्टर है। मेरी मॉम सिंगल पैरंट हैं, लेकिन इस फील्ड में अच्छा काम करने के लिए मेरी बहन और मां ने मुझे बहुत सपोर्ट किया। मुझे लगता है कि जिन बच्चों के सिंगल पैरंट हैं, वो अपने आप को किसी भी चीज में कम न समझें। मां ने एक चीज बोली थी कि कभी पीछे मुड़कर मत देखना। मैं भी उनसे यही कहूंगा कि अपना हौंसला बनाए रखना। आप आगे जरूर बढ़ोगे।
89वें ऑस्कर अवॉर्ड्स में कई भारतीयों का दिल तब टूट गया, जब भारतीय मूल के ऐक्टर देव पटेल ऑस्कर पाने से चूक गए। फिल्म 'लायन' के लिए नॉमिनेट हुए देव पटेल को पीछे कर यह अवॉर्ड 'मूनलाइट' ऐक्टर महेरशला अली ने अपने नाम कर लिया। यदि भारतीय मूल के देव पटेल इस अवॉर्ड को हासिल कर पाते तो वह भी ऑस्कर जीतने वाले पहले भारतीय ऐक्टर होते, क्योंकि ऐक्टिंग के क्षेत्र में यह जीत भारत अब तक हासिल नहीं कर पाया है। Dev-Patel-in-Oscar गार्थ डेविस द्वारा निर्देशिक 'लायन' में देव पटेल एक ऐसे भारतीय लड़के के किरदार में हैं, जिसे बचपन में ऑस्ट्रेलिया का एक परिवार अपना लेता है और बड़ा होने पर वह अपने असली माता-पिता को गूगल के सहारे ढूंढ निकालता है। कहा जा रहा है कि यह फिल्म एक सच्ची घटना पर आधारित है।
भारी चकाचौंध के साथ 89वें ऑस्कर समारोह की शुरुआत हुई। स्पॉटलाइट्स, रेड कार्पेट और चमकते दमकते स्टेज पर शुरु हुआ हॉलिवुड सितारों का जलवा। लॉस ऐंजिलिस के डॉल्बी थिअटर में आयोजित ऑस्कर समारोह की शुरुआत जस्टिन टिम्बरलेक ने अपने गाने 'कैन्ट स्टॉप द फीलिंग' से की और उनकी इस धुन पर वहां मौजूद सितारे थिरकने लगे। इसके बाद स्टेज संभाला शो के होस्ट जिमी किमेल ने। मेरिल स्ट्रिप को उनके 20वें नॉमिनेशन और सिनेमा जगत में उनके शानदार योगदान के लिए स्टैडिंग ओवेशन दिया गया। And the Oscar goes to... https://t.co/i846CnSDAi&mdash; The Academy (@TheAcademy) 1488172470000 ऑस्कर समारोह के एक बहुत बड़ी चूक हो गई। असमंजस की स्थिति तब पैदा हो गई जब मंच पर गलती से बेस्ट फिल्म के लिए 'ला ला लैंड' का नाम ले लिया गया और इसके बाद विनर रही फिल्म 'मूनलाइट' का नाम लिया गया। जैसे ही 'ला ला लैंड' को लेकर अनाउंसमेंट हुई कि चारों ओर से टीम को बधाई मिलने लगी और फिर अनाउंस किया गया कि यहां गलत फिल्म का नाम ले लिया गया है, जबकि विनर फिल्म है 'मूनलाइट'। 'ला ला लैंड' के प्रड्यूसर जॉर्डन होहविट्स ने विनर्स कार्ड अपने हाथ में थाम रखा था और ऑडियंस को बताते हुए उन्होंने कहा, 'मूनलाइट विनर है, ला ला लैंड का नाम गलती से ले लिया गया।' उन्होंने कहा, 'यह मजाक नहीं, मूनलाइट ने बेस्ट फिल्म का खिताब जीता है। मूनलाइट बेस्ट पिक्चर है।' बता दें कि 'ला ला लैंड' ऑस्कर में पूरी तरह छाई रही। लव स्टोरी बेस्ड इस फिल्म को कुल 6 कैटिगरी में अवॉर्ड हासिल हुआ है। विनर्स लिस्ट बेस्ट पिक्चर: मूनलाइट बेस्ट ऐक्ट्रेस इन लीड रोल: 'ला ला लैंड' के लिए चुनी गईं ऐमा स्टोन। Best-Actress-in-a-Leading-Role---Emma-Stone बेस्ट ऐक्टर इन लीड रोल: 'मैनचेस्टर बाय द सी' के लिए केज़ी ऐफ्लेक को मिला। जानिए: ऑस्कर समारोह में इस बार क्या-क्या हुआ Best-Actor-in-a-Leading-Role---Casey-Affleck बेस्ट डायरेक्टर: 'ला ला लैंड' के लिए डैमियां शेजेल। बेस्ट अडॉप्टेड स्क्रीनप्ले: 'मूनलाइट' के लिए बेरी जेकिन्स और टैरेल ऐल्विन मैकक्रैनी। बेस्ट ऑरिनल स्क्रीन प्ले: 'मैनचेस्टर बाइ द सी' के लिए केनिथ लॉनर्गैन। तस्वीरें: ऑस्कर के रेड कार्पेट पर प्रियंका चोपड़ा का गॉरजस अवतार बेस्ट ऑरिजनल सॉन्ग: 'ला ला लैंड' के 'सिटी ऑफ स्टार्स' (जस्टिन होहविट्स, बेंज पासेक और जस्टिन पॉल) बेस्ट ऑरिजनल स्कोर: 'ला ला लैंड' के लिए जस्टिन होहविट्स। बेस्ट सिनेमटोग्रफ़ी: फिल्म 'ला ला लैंड' के लिए लीनस संतग्रेन को मिला। बेस्ट लाइव ऐक्शन शॉर्ट मूवी: क्रिस्टोफ डैक और अन्ना उडवर्डी की फिल्म 'सिंग' को मिला। बेस्ट डॉक्युमेंट्री शॉर्ट: ऑरलैंडो वॉन इंसीडेल और योआनना नातासेगरा की 'द वाइट हेल्मेट' को। बेस्ट फिल्म एडिटिंग: 'हैक्सॉ रिज' के लिए जॉन गिलबर्ट को। बेस्ट विज़ुअल इफेक्ट्स : 'द जंगल बुक' के लिए रॉबर्ट लेगातो, अडाम वैल्डेज़, ऐंड्रू आर. जोन्स और डैन लेमन। बेस्ट प्रॉडक्शन डिज़ाइन: 'ला ला लैंड' के लिए डेविड वैस्को और सैंडी रेनॉल्ड्स-वैस्को। बेस्ट ऐनिमेडेट फीचर: 'ज़ूटोपिया' के लिए बायरन हॉवर्ड, रिच मूरे और क्लार्क स्पेंसर। बेस्ट ऐनिमेटेड शॉर्ट: 'पाइपर' के लिए ऐलन बैरिलैरो और मार्क सोंढाईमर। बेस्ट फॉरन लैंग्वेज फिल्म: असगर फरहादी की 'द सेल्समैन'। बेस्ट ऐक्ट्रेस इन सपॉर्टिंग रोल: 'फैंसेस' के लिए वयो देविस। बेस्ट साउंड मिक्सिंग: 'हैक्सॉ रिज' केविन ओ कानोल, ऐंडी राइट, रॉबर्ट मैकेंजी और पीटर ग्रेस। बेस्ट साउंड एडिटिंग: 'अराइवल' के लिए सिलवां बेलमार। बेस्ट डॉक्युमेंट्री फीचर: 'ओ.जे. : मेड इन अमेरिका' के लिए ऐज़रा ऐडलमन और कैरोलिन वॉटरलो । बेस्ट कॉस्ट्यूम डिज़ाइन: फैंटास्टिक बीट ऐंड वेयर टु फाइंड देम के लिए कॉलीन ऐटवुड। बेस्ट मेकअर और हेयर स्टाइलिंग: 'सूइसाइट स्क्वॉड' के लिए अलसान्द्रो बेर्तोलाग्सी, जॉर्जो ग्रेगोरिनी और क्रिस्टोफर नेल्सन को। बेस्ट ऐक्टर इन सपॉर्टिंग रोल (मेल): 'मूनलाइट' के लिए महेरशला अली। ऑस्कर जीतने वाले यह सबसे पहले मुस्लिम ऐक्टर हैं।
मुंबई फिल्ममेकर करण जौहर के पिता बनने के बाद टीवी सिलेब्रिटी गुरमीत चौधरी और देबीना बनर्जी दो बच्चियों को गोद लेने वाले हैं। जिन बच्चियों को वह गोद लेने वाले हैं उनकी उम्र छह और नौ साल है। दोनों बच्चियां गुरमीत के बिहार स्थित गांव जयरमपुर की ही रहने वाली हैं। गुरमीत बच्चियों से तीन साल पहले 2014 में मिले थे। होली के दो दिन बाद 15 मार्च को गुरमीत और उनकी पत्नी देबीना बिहार जाएंगे और बच्चियों को गोद लेने की प्रक्रिया संपन्न कराएंगे। टीवी स्क्रीन के राम और सीता बच्चियों को घर लाने के लिए बेहद उत्साहित हैं। तीन साल पहले गुरमीत एक पारिवारिक शादी में शामिल होने के लिए घर गए हुए थे। वहीं पर उन्हें पूजा के बारे में मालूम चला। पूजा के मां-बाप इस दुनिया में नहीं हैं। पहले वह अपने चाचा और चचेरी बहन लता के साथ रहती थी। कुछ दिनों में चाचा का देहांत हो जाने के बाद दोनों बच्चियां किसी दूर के रिश्तेदार के यहां रहने लगीं। गुरमीत की मां स्कूल में हिंदी की अध्यापिका हैं और इन दोनों बच्चियों का हाल-चाल लेती रहती थीं। उन्हें पता चला कि पूजा और लता गुजारा करने के लिए दूसरे के घरों में काम करने लगी हैं। उन्होंने गुरमीत से इस बात का जिक्र किया। अपनी मां से बच्चियों के बारे में सुनकर गुरमीत ने अपनी पत्नी देबीना को यह बात बताई। इसके बाद देबीना और गुरमीत ने फैसला लिया कि वह इन दोनों बच्चियों की न केवल देखभाल करेंगे बल्कि उन्हें अपना नाम भी देंगे। गुरमीत ने बताया कि बच्चियों को सीधे गांव से मुंबई जैसे शहर में आ जाने पर सामंजस्य बिठाने पर दिक्कत हो सकती थी, इसलिए उन्होंने पहले एक साल तक बच्चियों को पटना में रखने का फैसला लिया। पटना में गुरमीत के भाई अपने परिवार के साथ रहते हैं। गुरमीत भी छुट्टियां बिताने के लिए अक्सर पटना जाते रहते हैं। गुरमीत ने कहा, 'एक साल बाद वे दोनों मुंबई हमारे घर में आ जाएंगी। तब तक पटना में परिवार के लोग उसकी अच्छे से देख-भाल करेंगे। तब तक मैं और देबीना वहां उनसे मिलने के लिए पटना जाते रहेंगे।' गुरमीत ने बताया कि मुंबई आने के बाद भी मन करने पर पूजा और लता अपने रिश्तेदारों से मिलने जयरामपुर जाती रहेंगी। गुरमीत और देबीना ने 2011 में शादी की थी। उन्होंने कहा, 'आमतौर पर लोग यह मानते हैं कि अगर कोई बच्चा गोद ले रहा है तो इसका मतलब है कि वह बच्चा पैदा करने में असमर्थ है, लेकिन ऐसा नहीं है। मैंने और देबीना ने भविष्य में खुद का बच्चा प्लान करने के बारे सोचा है और जब वे आएंगे तो पहले से उनकी दो बहने पूजा और लता मौजूद रहेंगी। सभी एक ही छत के नीचे खुशी से रहेंगे।'
बच्चों के सिंगिंग रिऐलिटी शो 'सा रे गा मा पा' सीजन 6 में जज के रूप में नजर आ रहे बॉलिवुड सिंगर और ऐक्टर हिमेश रेशमिया ने एक स्पेशल गाने के लिए 5 साल के जयश कुमार को चुना है। इस बच्चे ने स्टेज पर हनुमान चालीसा गाकर सभी का मन मोह लिया। जयश ने अपनी परफॉमेंस से हिमेश ही नहीं, बल्कि सभी को चौंका दिया। इसमें नेहा कक्कड़ और जावेद अली भी शामिल थे। हिमेश ने कहा, 'मैंने इस बच्चे की क्षमता महसूस की है। अगर जयश की प्रतिभा सही ढंग से आगे बढ़ती है और इसे सही दिशा में निर्देश मिलते हैं, तो कल्पना तक नहीं की जा सकती कि वह कितनी ऊंचाइयों तक पहुंचेगा।' उन्होंने कहा, 'स्टेज पर हनुमान चालीसा सुनने के बाद, मुझे लगा कि यह बच्चा इंडस्ट्री के अगले बड़े गायक हो सकता है, इसलिए एक स्पेशल गाने के लिए मैंने उसे चुना है।' टेलीविजन चैनल जीटीवी पर मौजूद जयश की मां ने कहा, 'जयश को शार्प मेमरी का तोहफा मिला है। वह तीन या चार बार किसी भी गाने को सुनने के बाद उसे याद रख सकता है।'
ऐक्ट्रेस सोनाक्षी सिन्हा जल्द ही डांस रिऐलिटी शो 'नच बलिए' के नए सीजन को जज करती नजर आने वाली हैं। इसे लेकर सोनाक्षी बेहद उत्साहित हैं। हालांकि, जब सोनाक्षी से पूछा गया कि वह और किस तरह के शो से जुड़ना पसंद करेंगी, तो इस पर सोनाक्षी का कहना था कि वह भविष्य में 'कौन बनेगा करोड़पति' जैसे किसी क्विज शो को होस्ट करना चाहेंगी या फिर कोई चुनौतीपूर्ण रिऐलिटी शो करना पसंद करेंगी। सोनाक्षी ने सिंगिंग रिऐलिटी शो 'इंडियन आइडल जूनियर' की जज के तौर पर साल 2015 में छोटे पर्दे पर पदार्पण किया था और अब वह डांस पर आधारित रिऐलिटी शो की जज बनने जा रही हैं। एक बातचीत में सोनाक्षी ने कहा, 'मुझे लगता है कि 'कौन बनेगा करोड़पति' एक शानदार शो है और ऐसे किसी शो में क्विज मास्टर बनना बहुत मजेदार रहेगा। मुझे खेलों पर आधारित या कोई चुनौतीपूर्ण शो करने से भी गुरेज नहीं है, क्योंकि मुझे ऐक्शन और स्टंट करना पसंद है।' डांस रिऐलिटी शो की जजिंग के बारे में सोनाक्षी ने कहा कि वह कोरियॉग्राफर टेरेंस लुईस और निर्देशक मोहित सूरी के साथ सिलेब्रिटी कपल डांस शो 'नच बलिए' के आठवें सीजन की जज बनकर उत्साहित हैं। इस शो के आठवें सीजन में दिव्यांका-विवेक दहिया, भारती सिंह-हर्ष लिम्बाशेय, सनाया-मोहित सहगल, प्रीतम-अमनजोत सिंह, दीपिका कक्कड़-शोएब इब्राहिम, सिद्धार्थ-तृप्ति जाधव, उत्कर्षा नाइक-मनोज वर्मा, सोनम जौहर-अभिगेल पांडे, अश्का गोराडिया-ब्रेंट गोबल और मोनालिसा अंतारा-विक्रांत सिंह की जोड़ियां भाग लेंगी। वैसे सोनाक्षी इन दिनों अपनी अपकमिंग फिल्म 'नूर' के प्रमोशन में भी बिजी हैं। इस फिल्म में वह एक जर्नलिस्ट की भूमिका में नजर आएंगी।
टीवी ऐक्ट्रेस प्रत्युषा बनर्जी ने पिछले साल 1 अप्रैल को आत्महत्या कर ली थी। प्रत्युषा की दोस्त काम्या पंजाबी ने पिछले दिनों उनपर बनी एक शॉर्ट फिल्म 'हम कुछ कह न सके' का ट्रेलर लॉन्च किया और उसे प्रत्युषा की डेथ ऐनिवर्सिरी 1 अप्रैल 2017 को उसे रिलीज करना चाहती थीं। लेकिन कोर्ट ने फिल्म की रिलीज पर रोक लगा दी है। दरअसल, प्रत्युषा के बॉयफ्रेंड रहे राहुल राज ने इस फिल्म की रिलीज के खिलाफ पुलिस में लिखित शिकायत दर्ज कराई थी। मुंबई के वर्सोवा पुलिस स्टेशन में दर्ज कराई गई इस शिकायत में राहुल ने कहा था कि काम्या ने प्रत्युषा के फेक विडियो के साथ उनके (राहुल) नाम का इस्तेमाल कर उनकी इमेज खराब करने की कोशिश की है। गुरुवार को कोर्ट में सुनवाई के दौरान काम्या पंजाबी या फिल्म से जुड़ा कोई सदस्य मौजूद नहीं था। सिर्फ राहुल राज ही कोर्ट में मौजूद थे। मामले की सुनवाई के दौरान कोर्ट ने फिल्म की रिलीज पर स्टे लगा दिया। इस भी पढ़ें: प्रत्युषा के बॉयफ्रेंड ने काम्या के खिलाफ की शिकायत बताया जा रहा है कि इस शॉर्ट फिल्म 'हम कुछ कह न सके' को प्रत्युषा ने अपनी मौत से करीब डेढ़ महीने पहले शूट किया था। इसमें प्रत्युषा लीड रोल में हैं। काम्या पंजाबी ने प्रत्युषा की रील और रियल जिंदगी के विडियो फुटेज से इस फिल्म को तैयार किया है। फिल्म की कहानी भी दिल तोड़ने और डिप्रेशन जैसी चीजों के इर्द-गिर्द घूमती है जो कि उनके इस भयावह कदम उठाने के पीछे की भी वजह मानी जा रही है।
सुपरस्टार शाहरुख खान ने मुंबई में 25 साल पूरे कर लिए हैं। उनका कहना है कि इस शहर ने उन्हें जिंदगी दी है। शाहरुख ने शुक्रवार को ट्विटर पर कहा, 'मुंबई में 25 वर्ष पूरे, इसने मुझे जिंदगी दी है। आरसी (प्रॉडक्शन बैनर रेड चिलीज एंटरटेनमेंट) वीएफएक्स न्यू ऑफिस के उद्घाटन के मौके पर पहली बार मुझे महसूस हुआ कि मैंने सही किया।' दिल्ली के रहने वाले 51 वर्षीय अभिनेता ने साल 1980 की फिल्म 'फौजी' के साथ करियर की शुरुआत की थी। उन्होंने 1992 में 'दीवाना' के साथ बॉलीवुड इंडस्ट्री में कदम रखा था। 25 yrs in Mumbai, which has given me my life. For the 1st time at the opening of RC vfx new office I felt, I must have done something rite. — Shah Rukh Khan (@iamsrk) March 30, 2017 इसके बाद उन्होंने 'बाजीगर' में अपने अभिनय से इतिहास रच दिया। उन्होंने 'दिलवाले दुल्हिनया ले जाएंगे', 'कुछ कुछ होता है', 'यस बॉस', 'देवदास', 'कल हो ना हो', 'चक दे इंडिया', 'चेन्नई एक्सप्रेस' और 'डियर जिंदगी' जैसी हिट फिल्मों से एंटरटेनमेंट इंडस्ट्री में नाम कमाया। शाहरुख इन दिनों इम्तियाज अली खान की 'द रिंग' की शूटिंग में व्यस्त हैं। इस फिल्म में अभिनेत्री अनुष्का शर्मा भी लीड रोल में हैं।
नई दिल्ली ऐक्टर सुशांत सिंह राजपूत जल्द ही लोकप्रिय टीवी सीरियल 'सावधान इंडिया' की मेजबानी करते हुए दिखाई देंगे। सीरियल के लिए उन्होंने इंडिया गेट पर शूटिंग की। क्राइम बेस्ड सीरियल सावधान इंडिया अपने पांच साल पूरा होने वाला है। उन्होंने दिल्ली में राजपथ जैसी कुछ और मुख्य जगहों पर शूटिंग की। सुशांत ने कहा, 'इस साल अप्रैल में 'सावधान इंडिया' अपने पांच साल पूरे कर लेगा और 'सावधान इंडिया' के साथ मेरा आधा दशक पूरा होने वाला है। यह प्रमुख यात्रा है और दर्शकों से प्यार और सम्मान मिलना सचमुच सुखद है।' उन्होंने कहा, 'मैं दिल्ली से लौटा हूं, जहां हमने दो एपिसोड की शूटिंग राजपथ, इंडिया गेट और कई जगहों पर की। टीवी से अपने ऐक्टिंग करियर की शुरुआत करने वाले सुशांत ने कहा, 'देश की राजधानी में शूटिंग करना हमेशा खुशी की बात रही है। इंडिया गेट की पृष्ठभूमि के साथ भारत को 'सावधान' करना हमेशा से खास रहा है।' 'सावधान इंडिया' का प्रसारण टेलीविजन चैनल 'लाइफ ओके' पर होता है।
बॉलिवुड ऐक्ट्रेस परिणीति चोपड़ा और आयुष्मान खुराना की फिल्म 'मेरी प्यारी बिंदु' का मोस्ट अवेटेड टीजर रिलीज हो गया है। इस टीजर में आयुष्मान खुराना एक नॉवलिस्ट के किरदार में नजर आ रहे हैं जो प्यार के बारे में अपना अनुभव बताते हैं। कहानी फ्लैशबैक में आगे बढ़ती है जिसमें परिणीति चोपड़ा और आयुष्मान खुराना के प्यार की शुरुआत होती है। आयुष्मान अपने प्यार बिंदु यानी परिणीति संग बिताए लम्हों को याद करते हैं। फिर जैसा कि हिंदी फिल्मों की कहानी में हीरो-हिरोइन बिछड़ जाते हैं, इनके साथ भी कुछ ऐसा ही होता है। इस फिल्म के जरिए परिणीति ने सिंगिंग की दुनिया में भी डेब्यू किया है। हाल ही में 'मेरी प्यारी बिंदु' का 'माना कि हम यार नहीं' गाना रिलीज हुआ है, जिसे परिणीति ने खुद गाया है। विशाल-शेखर और सचिन-जिगर ने गाने को कम्पोज किया है। 'मेरी प्यारी बिंदु' एक महत्वकांक्षी सिंगर और उसकी लव स्टोरी पर बेस्ड है। इस फिल्म की कहानी कोलकाता के बैकग्राउंड पर है। इसे प्रड्यूस कर रहे हैं मनीष वर्मा। डायरेक्टर अक्षय रॉय की यह फिल्म 12 मई को रिलीज होगी।
मुंबई लोकप्रिय टीवी सीरियल 'ये रिश्ता क्या कहलाता है' को अलविदा कह दर्शकों को निराश करने वाली अभिनेत्री हिना खान सीरियल 'वारिस' के साथ छोटे परदे पर वापसी कर रही हैं, जहां वह होली के अवसर पर जमकर थिरकती नजर आएंगी। हिना ने अपने इंस्टाग्राम अकाउंट पर डांस रिहर्सल का एक विडियो भी शेयर किया है, जिसमें उन्होंने लिखा है, 'कमिंग सून'। हिना ने चार महीने पहले ही सीरियल 'ये रिश्ता क्या कहलाता है' को अलविदा कह दिया था। सीरियल में उन्होंने अक्षरा का किरदार निभाया था। हिना ने कहा, 'मैं 'वारिस' की विशेष कड़ी 'होली महोत्सव रिश्तों के रंग' का हिस्सा बनकर खुद को भाग्यशाली और सम्मानित महसूस कर रही हूं। होली मेरा पसंदीदा त्योहार है और मैं रंगों तथा खुशियों के इस त्योहार पर प्रस्तुति देने के लिए उत्साहित हूं।' Coming soon   A post shared by Hina Khan (@realhinakhan) on Mar 6, 2017 at 8:31am PST उन्होंने कहा, 'मैं इस मौके पर बिल्कुल अलग अवतार में नजर आऊंगी। इससे पहले कभी मैंने टीवी पर ऐसा नहीं किया है। अब तक मिली प्रतिक्रिया से उत्साहित हूं और मुझे यकीन है कि 'वारिस' में दर्शकों को मेरी प्रस्तुति जरूर पसंद आएगी।' 'वारिस' शो टेलीविजन चैनल 'ऐंडटीवी' पर टेलीकास्ट होता है।
वैसे तो सोनाक्षी सिन्हा ज्योतिष विज्ञान में ज्यादा भरोसा नहीं रखती हैं, मगर अब उनका कहना है कि कम से कम उनके करियर के बारे में किसी ज्योतिषी ने एक बार जो बात कही थी, वह सही साबित हुई। सोनाक्षी ने बताया, ‘एक ज्योतिषी ने मुझसे कहा था कि किताबें मेरे लिए लकी साबित होंगी। हालांकि मैं इन सब बातों पर यकीन नहीं रखती हूं और यह महज एक सुखद संयोग है कि मैं एक बार फिर किसी बुक पर आधारित फिल्म में काम कर रही हूं।' दरअसल, साल 2013 में आई सोनाक्षी सिन्हा की फिल्म 'लुटेरा' प्रसिद्ध लेखक ओ हेनरी के चर्चित नॉवल 'द लास्ट लीफ' पर आधारित थी और अब उनकी आने वाली फिल्म 'नूर' भी पाकिस्तानी पत्रकार सबा इम्तियाज के नॉवल 'कराची यू आर किलिंग मी' पर आधारित है। सोनाक्षी ने कहा कि ये दोनों फिल्में उनके दिल के बेहद करीब है। सोनाक्षी ने बताया, 'एक ज्योतिषी ने मुझसे कहा था कि किताबें मेरे लिए शुभ रहेंगी। हालांकि उनकी बात सुनकर मैं हैरान थीं, क्योंकि मुझे किताबें पढ़ने का ज्यादा शौक नहीं है। इसीलिए मुझे लग रहा था कि मेरे बारे में यह बात सच कैसे साबित हो सकती है और ज्योतिष के दिमाग में यह बात आई कैसे। मुझे तो यह भी नहीं पता था कि ज्योतिष किन किताबों के बारे में बात कर रहे हैं? मैंने तो उस बात को यूं ही टाल दिया था। तब मुझे नहीं पता था कि आगे चलकर मैं दो ऐसी फिल्मों में काम करूंगी, जिनकी कहानी दो बहुत फेमस बुक्स पर आधारित होंगी और जो मेरी सबसे पसंदीदा फिल्में साबित होंगी।'
बॉलिवुड ऐक्टर रणदीप हुड्डा टेलिविजन शो 'एमटीवी बिग एफ' के दूसरे सीजन के मेजबान के तौर पर टीवी पर अपनी पारी शुरू करने जा रहे हैं। रणदीप का मानना है कि अधिकतम दर्शकों तक पहुंचने के लिए अभिनेताओं के लिए टेलिविजन का माध्यम सर्वश्रेष्ठ है। टीवी पर अपनी पारी शुरू करने के बारे में रणदीप ने कहा, 'मैं उत्साहित हूं। मुझे बिल्कुल भी घबराहट नहीं हो रही है। मुझसे इतने साल में कई टेलिविजन शो के लिए सम्पर्क किया गया था। मैंने उनके लिए हामी नहीं भरी, क्योंकि वह मेरी पसंद के नहीं थे।' रणदीप ने कहा, 'हालांकि, मेरा मानना है कि किसी भी कलाकार के लिए अधिकतम दर्शकों तक पहुंचने हेतु टेलिविजन का माध्यम सर्वश्रेष्ठ है।' टेलिविजन चैनल 'एमटीवी' पर 12 मार्च से प्रसारित होने वाले इस शो के लिए रणदीप को तैयार करना आसान नहीं था। रणदीप ने कहा, 'पहले मुझे लगा कि यह मेरे लिए सही नहीं है। बिग एफ और महिलाएं। मैं आश्वस्त नहीं था। मैंने इसकी पहली सीरीज़ नहीं देखी थी। एमटीवी के मार्केटिंग चीफ ने मुझे शो और इसकी कहानियों के बारे में समझाया।' 'सरबजीत' फिल्म के ऐक्टर ने कहा, 'महिलाओं के बारे में चर्चा जरूरी है। एमटीवी युवाओं से जुड़ा चैनल है और मैं दिल से अब भी किशोर हूं।'
बॉलिवुड की मिस हवा-हवाई ऐक्ट्रेस श्रीदेवी की फिल्म 'मॉम' का मोशन पोस्टर रिलीज कर दिया गया है। इस पोस्टर में मां को अलग-अलग भाषाओं में लिखा गया है जो कि एक अच्छा एक्स्पेरिमेंट है। वहीं, बैकग्राउंड में नवाजुद्दीन सिद्दीकी की दमदार आवाज में मां की खूबियों का गुणगान किया गया है। गौरी शिंदे की फिल्म 'इंग्लिश विंग्लिश' में ढेरों तारीफें बटोर चुकीं बॉलिवुड ऐक्ट्रेस श्रीदेवी 4 साल बाद इस फिल्म के जरिए पर्दे पर वापसी कर रही हैं। 1 अप्रैल को जी सिने अवॉर्ड फंक्शन में इस फिल्म का टीजर रिलीज किया जाएगा। रवि उद्यावर द्वारा निर्देशित और हज्बंड बोनी कपूर द्वारा प्रड्यूस की जा रही इस फिल्म का फर्स्ट लुक भी हाल ही में श्रीदेवी ने अपने ट्विटर हैंडल से लॉन्च किया था। उन्होंने इसे पोस्ट करते हुए कैप्शन लिखा, 'जब एक महिला को चैलेंज किया जाता है... यहां पेश है 'मॉम' का फर्स्ट लुक।' हालांकि इस फिल्म की स्टोरी लाइन और प्लॉट से जुड़ी सभी जानकारियों को उजागर नहीं किया गया है। अक्षय खन्ना, अभिमन्यु सिंह इस फिल्म में सपॉर्टिंग कास्ट होंगे, जबकि फिल्म में नवाजुद्दीन सिद्दीकी कैमियो रोल में नज़र आएंगे। इस फिल्म में दो पाकिस्तानी ऐक्टर्स अदनान सिद्दीकी और सजल अली हैं, जिनमें से एक श्रीदेवी के हज्बंड की भूमिका में होंगे और एक उनकी बेटी की भूमिका में होंगी। 'मॉम' 14 जुलाई को रिलीज़ हो रही है।
सरोगेसी के जरिए जुड़वा बच्चों, बेटी रूही और बेटे यश के पिता बने फिल्ममेकर करन जौहर ने अपने बच्चों के कमरे की पहली तस्वीर शेयर की है। इस कमरे को सुपरस्टार शाहरुख खान की पत्नी गौरी खान ने डिजाइन किया है। करन ने शुक्रवार को ट्विटर पर इसकी तस्वीर शेयर की, जिसे उन्होंने 'स्वर्ग' बताया। तस्वीर में वह सफेद रंग के कपड़े पहने गौरी के साथ नजर आ रहे हैं। करन ने तस्वीर के साथ लिखा, 'बेहद प्यार और देखभाल के साथ गौरी खान द्वारा डिजाइन की गई मेरे बच्चों की नर्सरी...यह मेरा स्वर्ग है। गौरी आपको प्यार।' My baby nursery designed by @gaurikhan with so much love and care....its my paradise!!! Love you gauri.... pic.twitter.com/2AS6OWhBtw — Karan Johar (@karanjohar) March 31, 2017 करन ने कमरे की तस्वीर तो शेयर कर दी, अब तो बस इंतजार है कि उनके प्यारे बच्चों की फोटो की। गौरतलब है कि करन 29 मार्च को अपने दोनों बच्चों को अस्पताल से घर ले आए। प्री-मच्योर होने की वजह से करन के जुड़वा बच्चे 50 दिन तक अस्पताल में थे, जहां कई फिल्मी सितारे उनसे मिलने पहुंचे।
ऐक्टर और कमीडियन कपिल शर्मा ने शनिवार सुबह अपनी गर्लफ्रेंड की तस्वीर से सबको चौंका दिया था। उनके प्रशंसकों ने इसके लिए उन्हें ढेरों शुभकामनाएं भी दीं, लेकिन शाम को कपिल शर्मा के साथी कलाकार सुनील ग्रोवर और चंदन प्रभाकर के साथ मारपीट की भी खबरें आने लगीं। मीडिया रिपोर्ट्स के मुताबिक, कपिल शर्मा ने नशे में सुनील के साथ मारपीट की। सुनील के साथ अपने झगड़े की खबर के लगभग तीन दिन बाद अब कपिल ने गुडविल और डैमेज को कंट्रोल करते हुए सोमवार की सुबह अपने फेसबुक पेज पर एक बयान जारी किया, जिसमें कपिल ने सुनील के साथ हुए अपने झगड़े की बात को अपना पारिवारिक मामला बताया है। कपिल ने यह भी कहा, 'लोग हमारे झगड़े पर मजे न लें। जैसे परिवार में झगड़े होते हैं वैसे ही यह मामला भी है और हम इस झगड़े का हल निकाल लेंगे।' कपिल ने लिखा है, 'मैंने सुनील और मेरे बीच झगड़े की खबर सुनी, सबसे पहले तो यह खबर कहां से आई? इस तरह की खबर के पीछे इंटेंशन क्या है? अगर मैंने सुनील के साथ कोई झगड़ा किया तो किसने देखा और जानकारी दी? जिसने जानकारी दी क्या वह विश्वासयोग्य है? कुछ लोग इस तरह की चीजों को इंजॉय करते हैं। हम साथ खाते है। हम साथ यात्रा करते हैं। मैं अपने भाई से एक साथ एक साल में एक बार मिलता हूं लेकिन अपनी टीम के साथ लगभग हर दिन मुलाकात करता हूं, खासतौर पर सुनील के साथ। मैं उन्हें (सुनील) प्यार करता हूं, उनका सम्मान करता हूं। हां, मेरी उनके साथ बहस होती है तो क्या हम सामान्य नहीं हैं? मैं पांच साल में पहली बार उनके ऊपर चिल्लाया हूं। इतना तो चलता है भाई... हम बैठ कर बात करते हैं तो समस्या कहां है? मैं उन्हें एक आर्टिस्ट और इंसान के जैसे प्यार करता हूं।' कपिल अपनी बात आगे बढ़ाते हुए लिखते हैं, 'वह (सुनील) मेरे लिए बड़े भाई की तरह हैं। हर समय इतनी नकारात्मक बातें क्यों? मैं अपनी मीडिया का सम्मान करता हूं.... बहुत से दूसरे गंभीर मामले हैं, जिनपर हमें फोकस करने की जरूरत है। क्या मेरा और सुनील का मामला इतना ज्यादा महत्वपूर्ण है और देश की सुरक्षा से संबधित है? हम दोनों अपने परिवार से ज्यादा समय एक साथ गुजारते हैं और कभी-कभी तो ऐसी स्थिति परिवार के साथ भी आ जाती है। तो यह हमारा पारिवारिक मामला है। हम इसका हल निकाल लेंगे। ज्यादा मजे मत लिया करो। अब मैं लिखते-लिखते थक गया हूं। अब एक बात और मैं अब अपनी फिल्म 'फिरंगी' के फाइनल शेड्यूल के लिए जा रहा हूं। हा हा हा... माफ करें... फिर से प्रमोशन शुरू कर दिया। आपके प्यार और आशीर्वाद के लिए धन्यवाद। हमेशा हंसते रहें और खुश रहें। सभी को प्यार।' गुरुवार को कपिल शर्मा अपने शो के साथी सुनील ग्रोवर और चंदन प्रभाकर के साथ सिडनी में शो करके वापस लौट रहे थे। फ्लाइट में किसी बात को लेकर कपिल शर्मा से उनकी कहासुनी हो गई और मारपीट तक की नौबत आ गई। इस मामले पर एक बातचीत में कपिल शर्मा ने कहा, 'मुझे याद नहीं है। दरअसल हमारी हर फ्लाइट में लड़ाई होती है, हर जगह लड़ाई होती है। यह एक स्वस्थ बहस होती है। हम काम के लिए लड़ते हैं, अच्छे काम के लिए लड़ते हैं।' गुरुवार को कपिल शर्मा अपने साथियों के साथ मेलबर्न से दिल्ली होकर मुंबई आ रहे थे। ऑस्ट्रेलिया में शो में स्टेज के पीछे किसी बात पर चंदन और उनके बीच कहासुनी हो गई जिसे लेकर चंदन नाराज थे। कपिल ने कथित तौर पर चंदन से न केवल बदतमीजी की, बल्कि थप्पड़ मारने की धमकी भी दे दी। चंदन कपिल के शो में चायवाले का किरदार निभाते हैं। इसके बाद फ्लाइट में भी यही बहस फिर से शुरू हो गई तो सुनील ग्रोवर ने बीच-बचाव किया। कपिल ने सुनील को भी नहीं बख्शा और उन्हें भी भला-बुरा कह डाला। रिपोर्ट्स के मुताबिक, कपिल ने सुनील ग्रोवर के साथ मारपीट भी की।
रेखा खान, मुंबई 'उड़ता पंजाब' के विवाद के बाद सेंसर बोर्ड के मुखिया पहलाज निहलानी चौतरफा आरोपों से घिर गए हैं। शुक्रवार को हाई कोर्ट में 'उड़ता पंजाब' की सुनवाई के दौरान सेंसर बोर्ड ने कहा कि फिल्म में काफी अश्लील दृश्य, गानों में गंदे बोल और गालियां हैं। इस पर बॉम्बे हाई कोर्ट ने सीबीएफसी प्रमुख पहलाज निहलानी से कहा कि उनका काम फिल्मों को प्रमाणित करना है, उनको सेंसर करना नहीं। सेंसर बोर्ड के कार्यालय में पहलाज निहालनी से हुई खास मुलाकत में उन्होंने सभी आरोपों पर सफाई दी। हाई कोर्ट ने 'उड़ता पंजाब' के मुद्दे पर सेंसर की सेंसरशिप पर कई सवालिया निशान लगाए? बॉम्बे हाई कोर्ट ने सुनवाई के दौरान दोनों पक्षों की दलीलों को सुना है और मुझे फैसले का इंतजार है। कुछ अरसे से मुझ पर तरह-तरह के आरोप लगे, मगर मैं कहना चाहूंगा कि हमने सेंसर बोर्ड की गाइडलाइन के अनुसार काम किया है। हमने फिल्म पास कर दी है। हमारी प्रक्रिया पूरी हो गई है। अब मामला कोर्ट में है और अब अदालत तय करेगी। हम सेंसर बोर्ड वाले चौतरफा गालियां खा रहे हैं और लगता है सेंसर बोर्ड गालियां खाने के लिए ही है। अगर सरकार सेंसर बोर्ड से संबंधित नए नियम लागू करेगी तो हम उसका अवश्य पालन करेंगे। मैं स्पष्ट कर दूं कि फिल्म में 89 कट्स नहीं थे, बल्कि 89 बीप्स थे और वो भी हमने शो कॉज नोटिस के तहत दिया था। फिल्म में हमने सिर्फ 3 विजुअल कट्स दिए थे, जो 10 सेकंड्स के भी नहीं थे। आप पर इल्जाम है कि 'उड़ता पंजाब' के बहाने आप राजनीति कर रहे हैं? मैं इस मामले में कुछ नहीं कहना चाहूंगा। सीबीएफसी अपने फैसले गाइडलाइन के हिसाब से करती है। अगर इसमें राजनीति होती तो फिल्म पास ही नहीं होती। हमने तो बस सेंसर बोर्ड के नियम, कानून और गाइडलाइन के अनुसार काम किया। हमने जो भी कट्स दिए, वे नियमों के भीतर थे। किसी के कहने पर न कुछ रखा गया, न काटा गया। आइएफटीडीए (इंडियन फिल्म ऐंड टेलिविजन डायरेक्टर्स असोसिएशन) की प्रेस कॉन्फ्रेंस में आपको पद से हटाने की मांग की गई। क्या कहना चाहेंगे? सभी जानते हैं कि पहले सीबीएफसी किस तरह से काम करता था। उन पर भ्र्रष्टाचार के बहुत सारे इल्जाम थे। जब से मैं आया हूं, करप्शन जीरो पर्सेंट पर चला गया है। मैं किसी भी फिल्म के सर्टिफिकेशन को पेंडिंग नहीं रखता। पहले महीने-दो महीने तक फिल्मों को प्रमाणपत्र नहीं दिया जाता था, तब फिल्मकारों को पैसे खिलाकर अपने काम करवाने पड़ते थे। यह सिलसिला उन्हें उचित लगता है। अगर मैं और मेरे कर्मचारी ईमानदारी से काम कर रहे हैं तो उन्हें तकलीफ हो गई है। फिल्म उद्योग का ये खास तबका है, जिसे मेरे ईमानदारी से काम करने पर समस्या है, जबकि इन सभी की फिल्में पारदर्शिता से पास हुई हैं। वैसे भी मैंने यह कुर्सी मांगी नहीं थी। यदि मैं योग्य नहीं हूं तो बेशक मुझे हटा दें। सेंसर बोर्ड पर सर्जनात्मकता और आजादी की अभिव्यक्ति को कुचले जाने के भी इल्जाम हैं? कुछ लोग अगर गालियों को सृजनात्मकता और अभिवयक्ति की आजादी कहते हैं तो फिर हम क्या कह सकते हैं? आप अश्लीलता और बेहूदेपन को फ्रीडम ऑफ स्पीच का नाम दे रहे हैं। हमारे पास तीन रेटिंग सिस्टम हैं, 'यू', 'यूए' और 'ए'। जो 'ए' से परे होगा, उस पर तो हमें कैंची चलानी ही होगी। हमें इस तरह की फिल्मों को सेंसर बोर्ड के अधिनियम और रूल बुक के तहत प्रमाणपत्र देना होता है और हमने वही किया। 'उड़ता पंजाब' के निर्माताओं का कहना है कि आपने फिल्म को जानबूझकर लटकाया? ऐसे आरोप सरासर गलत है। असल में जिन फिल्मकारों को सेंसर बोर्ड से आपत्ति है, उन्हें सेंसर बोर्ड की गाइडलाइन से आपत्ति है। उन्हें लगता है कि 1952 की जो गाइड लाइन है, वह सही नहीं है। लेकिन जब तक हमारे पास नई रेटिंग नहीं आती, हमें उसी के हिसाब से काम करना होगा। उड़ता पंजाब देखने के बाद उन्हें शो कॉज नोटिस दिया गया। फिल्म को पास करने पर सहमति नहीं बनी थी, इसीलिए वह चेयरमैन के पास आई और रिवाइजिंग कमिटी के पास भेज दी गई। आपने एक न्यूज चैनल पर अनुराग कश्यप पर आप पार्टी से पैसे खाने के आरोप लगाए? मैं भी अपने बारे में सुन रहा हूं कि मैं डिक्टेटर हूं। मेरे बारे में भी कई बातें लोग सुन रहे हैं, प्रतिक्रियाएं दे रहे हैं, कह रहे हैं। तो मैंने भी अनुराग के बारे में ऐसा सुना है, मैंने कोई दावा नहीं किया कि अनुराग ने पैसे लिए। अनुराग से तो मेरी कभी कोई बात ही नहीं हुई। मैं उनसे कभी मिला ही नहीं हूं। इस फिल्म के दौरान भी नहीं, फिर उन्होंने भी मुझे सुनी-सुनाई बातों के आधार पर तानाशाह करार दिया। मैंने भी एक सुनी-सुनाई बात ही रखी। आपने स्वयं को प्रधानमत्री नरेंद्र मोदी का चमचा कह डाला? मैं हिंदुस्तानी हूं और देश का जिम्मेदार नागरिक हूं। अपने प्रधानमंती के आदर्शों को मानना और उनका आदर करना चमचागिरी है तो मुझे ऐसी चमचागिरी से कोई गुरेज नहीं। मैं उनका सम्मान नहीं करूंगा तो क्या बाहर से आए हुए लोगों का सम्मान करूंगा। लोगों को यह समझना होगा कि मैं राजनीति से जुड़ा हुआ नहीं हूं। सालों से मैं फिल्में बनाता आया हूं और मेरे लंबे फिल्मी करियर को देखते हुए मुझे इस पद पर बिठाया गया है। उड़ता पंजाब के नाम पर इतना हो-हल्ला क्यों? इसे पहले भी 'दिल्ली का ठग', 'मेरठिया गैंगस्टर' जैसी फिल्मों के नाम के साथ प्रांत और शहरों के नाम जुड़े हैं? मैं मानता हूं कि पहले भी राज्य या शहरों के नाम से फिल्में बनी हैं, मगर वे चरित्र प्रधान थीं। यहां पंजाब को बैड लाइट में दर्शाया गया है। उन फिल्मों में किसी को नीचा नहीं दिखाया गया। 'उड़ता पंजाब' को अभी तक किसी ने देखा ही नहीं है और मीडिया में एकतरफा बहस छिड़ गई है। सेंसर बोर्ड ने बिना किसी दबाव या पक्षपात के फिल्म पर आपत्ति की थी। फिल्म में उस तरह के रेफरेंसेज हैं, जिससे भावनाओं को ठेस पहुंच सकती है। 'पंजाब की धरती है बंजर और उसका बेटा है कंजर' जैसे संवाद को सुनकर आपको कैसा लगता है? जाहिर है यह पूरे राज्य के बारे में कहा जा रहा है। हमने इस संवाद में से पंजाब को हटाने की बात कही तो क्या गलत किया? आप जब खुद निर्माता-निर्देशक थे, तब आपने 'अंदाज' जैसी फिल्में बनाई थीं, जिनमें द्विअर्थी गाने और संवाद थे। तब मैं सेंसर बोर्ड का अध्यक्ष नहीं था। तब मैं निर्माता-निर्देशक था। उन फिल्मों को मैंने सेंसर नहीं किया था। आज मैं जिस पद पर हूं, उसके मुताबिक काम कर रहा हूं।
रणवीर सिंह ऐसे बॉलिवुड अभिनेता हैं जो अक्सर अपने लुक्स के साथ एक्सपेरिमेंट करते रहते हैं। स्कर्ट पहनना हो, दाढ़ी मूंछ बढ़ानी हो, गंजा होना हो या फिर कुछ और... रणवीर हर बार अपने फैन्स के सामने एक अलग अवतार में आकर सबको चौंका देते हैं। अपनी आने वाली फिल्म पद्मावती के लिए दाढ़ी-मूंछ बढ़ाने के बाद अब रणवीर का डेविल लुक सामने आया है। There's chaos in the offing...#DontHoldBack @JackJonesIndia pic.twitter.com/qFHFhX7NwV — Ranveer Singh (@RanveerOfficial) March 30, 2017 रणवीर ने अपने ट्विटर अकांउट पर एक तस्वीर शेयर की जिसमें वह बेहद डरावने लुक में नजर आ रहे हैं। इसमें रणवीर ने अपने बालों में ड्रेडलॉक्स बना रखे हैं और आंखों में कॉन्टैक्ट लेंस। रणवीर का यह लुक और यह तस्वीर लीडिंग फैशन ब्रैंड जैक ऐंड जोन्स के ऐड कैंपेन का हिस्सा है। तस्वीर शेयर करते हुए रणवीर ने लिखा- निकट भविष्य में काफी उथल-पुथल है इसलिए खुद को मत रोको।
Upma.Singh@timesgroup.com वह बेशक इस साल 60 के हो जाएं, लेकिन अब भी लुक्स, या एनर्जी के मामले में किसी भी यंग ऐक्टर को मात देते नजर आते हैं। कलर्स चैनल के शो '24' के सीजन 2 में आ रहे अनिल कपूर ने हमसे शेयर किए अपने कई सीक्रेट्स : फिल्मी खबरें पढ़ें अपने फेसबुक पर, लाइक करें NBT Movies सबसे पहले एक सवाल, जो हर कोई जानना चाहता है कि आपने अपनी उम्र को मुट्ठी में कैसे कर लिया है? मैं खुशकिस्मत हूं। कुछ अच्छे काम किए होंगे पिछले जन्म में, लेकिन सच बताऊं तो जब मैंने अपना करियर शुरू किया था, तब कुछ दशक तक लोग बोलते थे कि यह बहुत बोरिंग है। इसके साथ कोई कॉन्ट्रॉवर्सी नहीं है। घर में पार्टी के लिए बुलाता है, हम लोग पार्टी करते हैं और ये जाकर सो जाता है। बीवी, बच्चों वाला है। मुझे लगता है कि उन चीजों का फल मुझे अब मिल रहा है। वे शुरुआती दिनों के अनुशासन, काम के प्रति लगाव, खुद पर ध्यान देना, इन सबका फल मिल रहा है। ऐसा जरूरी नहीं है कि आपके किए का फल आपको रातोंरात मिल जाए। लोग बोलते हैं तो बोलने दो, पर जो बीज आप बोते हो, उसी का फल आपको मिलता है। मैं भी आज वही फल काट रहा हूं, जिसके बीज मैंने तब बोए थे। मेरा मानना है कि जब आप अपनी लाइफ, अपना करियर शुरू करते हैं, तब जिंदगी, काम, फैमिली को किस तरह से लेते हैं, वह बहुत मायने रखता है। बहुत से लोग पैसों के पीछे भागने लगते हैं। कुछ काम कम, इंजॉय ज्यादा करना चाहते हैं। मैंने वह सब नहीं किया। मेरी कोशिश हमेशा से यही रही कि मैं दिल लगाकर और पूरी मेहनत से काम करूं। गलतियां मैंने भी की हैं, लेकिन कम की हैं। फिर तो आप अपनी फिटनेस पर भी खास ध्यान देते होंगे? बिल्कुल, क्योंकि अगर मैं खुद को ठीक नहीं रखूंगा, तो मेरे काम का नुकसान होगा। मेरा मानना है कि सभी को रोज एक से डेढ़ घंटा अपने आप को देना चाहिए। अगर आप खुद का ध्यान देंगे और खुद को मेंटेंड रखेंगे, तो आप अच्छा काम कर सकेंगे, परिवार के साथ अच्छा वक्त गुजार सकेंगे, खुश रह सकेंगे, साथ काम करने वालों को खुश रख सकेंगे, क्योंकि तब आप खुद खुश रहेंगे। फिट महसूस करेंगे। अगर आप थके हुए रहेंगे, तो चिड़चिड़े हो जाएंगे और उतना ही कम काम कर पाएंगे। फिटनेस से आपको ज्यादा एनर्जी, ज्यादा ताकत मिलती है, इसीलिए मेरे लिए मेंटली, फिजिकली, स्प्रिचुअली फिट रहना बहुत जरूरी है। इतने लंबे फिल्मी करियर और ढेर सारी फिल्मों के बाद आपको टीवी सीरीज करने की क्यों सूझी? फिर '24' आपके दिल के बहुत करीब भी है। इसकी वजह? रोल, कहानी, स्क्रिप्ट। एक ऐक्टर को और क्या चाहिए। अच्छा रोल, अच्छी कहानी, अच्छी स्क्रिप्ट, अच्छे मेकर्स, अच्छे को-ऐक्टर्स, अच्छा डायरेक्टर। इसमें सब है। कभी-कभी कुछ चीजों में कमी रह जाती है, लेकिन '24' में सब चीजें जबर्दस्त हैं। मुझे बहुत पसंद है इसकी कहानी, जिस तरह से 24 घंटे में कहानी मूव करती है, उसमें जो एनर्जी है, थ्रिल है और जो मेरा रोल है, वैसा रोल मैंने फिल्मों में भी नहीं किया है। आपने करियर के साथ खुद में आए बदलाव की बात की। जब आप पीछे मुड़कर देखते हैं, तो क्या सोचते हैं? मैं आपको सच बताऊं, तो इस बारे में तभी सोचता हूं जब जर्नलिस्ट लोग मुझसे ये पूछते हैं। वरना मैं आज में जीने वाला आदमी हूं। जो पीछे बीत गया, मैं उसके बारे में नहीं सोचता। अक्सर जब मैं इंटरव्यूज देता हूं या शोज करता हूं, तभी पिछली बातें होती हैं, वरना आमतौर पर मैं कभी पीछे मुड़कर नहीं देखता। हां, कभी-कभार अच्छी चीजें, कॉमिडी वाली चीजें याद रहती हैं कि वह करने में बड़ा मजा आया था। आप पर्सनली कॉमिडी जॉनर ज्यादा पसंद करते हैं क्या? इधर आप ज्यादातर फिल्मों में कॉमिडी या लाउड रोल करते ही दिख रहे हैं। मैं कभी किसी को यह मौका नहीं देता हूं कि कोई ऐसा कह सके। मैं 'वेलकम बैक' या 'दिल धड़कने दो' करता हूं, तो साथ में '24' भी कर लेता हूं। हल्की-फुल्की कमर्शल फिल्म करता हूं, तो साथ में 'विरासत' भी करता हूं, 'नायक' भी करता हूं। मैंने कभी खुद को किसी एक जॉनर में नहीं बांधा। मेरे करियर के इतना लंबा चलने की एक वजह यह भी है। आप लोग पूछते हैं न, कारण क्या है? एक बड़ा कारण ये है कि मैं हमेशा अलग-अलग जॉनर में हाथ आजमाता रहा हूं। आप मुझे किसी एक जॉनर में बांध नहीं सकते। मैंने शुरू से ही कभी ऐसा नहीं किया कि अरे! ये रोल अच्छा चल रहा है, तो यही करता हूं और पैसे कमाता हूं। नहीं, मैंने अपना नुकसान किया, लेकिन कोशिश यही की कि मैं कुछ अलग करूं। उसमें नुकसान होता था मेरा, फाइनैंशली और स्टारडम के नजरिए से भी, स्टारडम को झटका लगता था। फिर भी मैंने कॉम्प्रमाइज नहीं किया। कुछ लोगों का कहना है कि इस शो का पहले सीजन की टीआरपी कुछ खास नहीं रही। वहीं कुछ कहते हैं कि पहला सीजन हिट था, तभी तो चैनल सेकंड सीजन ला रहा है। सच्चाई क्या है? सच्चाई यह है कि मैंने जो काम किया है अपने करियर में, उसमें मैंने ऐसी चीजें बहुत सुनी हैं। पहले मैं अपसेट होता था, उस पर रिऐक्ट करता था, पर अब मुझे कोई फर्क नहीं पड़ता। मुझे मालूम है कि मैंने क्या किया है। मैंने दिल से काम किया है और मैं ऐसा ही काम कर सकता हूं। बाकी मैं जनता पर छोड़ देता हूं कि जिसे जो बोलना है, बोलता रहे।
मुंबई टीवी शो 'बिग बॉस सीजन-10' के विजेता मनवीर गुर्जर अब 'खतरों के खिलाड़ी' सीजन-8 में दिखने वाले हैं। मीडिया रिपोर्ट्स के मुताबिक मनवीर 'खतरों के खिलाड़ी' में शामिल होने वाले पहले प्रतिभागी हैं। बिग बॉस शो जीतने के बाद मनवीर रातोंरात सितारे बन गए जिसके बाद उनकी लोकप्रिय छवि के चलते 'कलर्स' चैनल ने उन्हें 'खतरों के खिलाड़ी' के लिए संपर्क किया था। मनवीर के डांसिंग रिऐलिटी शो नच बलिए में भी शामिल होने की अफवाहें सामने आई थीं, लेकिन उन्होंने शो में शामिल होने से साफ मना करते हुए कहा था कि उनकी छवि डांस रिऐलिटी शो से मेल नहीं खाती। मनवीर ने कहा कि डांसिंग शो में उन्हें लोग पसंद नहीं करेंगे। मनवीर के साथ-साथ बिग बॉस में उनके साथी रहे मनु पंजाबी और रोहन मेहरा को भी खतरों के खिलाड़ी में शामिल होने के लिए संपर्क साधा गया था, लेकिन अभी उन दोनों की तरफ से कोई जवाब नहीं आया है। कुछ दिनों पहले ही ऐसी खबरें आई थीं कि शो के होस्ट रोहित शेट्टी ने मनु पंजाबी को शो में शामिल होने के लिए कहा था।
दिल्ली के जाने-माने हस्तशिल्प एक्सपोर्टर राजेश निर्मित फिल्म 'ब्लू माउंटेंस' 7 अप्रैल को रिलीज हो रही है। बच्चों पर केंद्रित इस फिल्म को फिल्म समारोह में खासा सराहा गया है और फिल्म निर्माता-निर्देशक को उम्मीद है कि फिल्म को आम दर्शक भी उतना ही पसंद करेंगे। फिल्म में ग्रेसी सिंह, रणवीर शौरी, राजपाल यादव और यथार्थ मुख्य भूमिकाओं में हैं। राजेश जैन कहते हैं, 'फिल्म को जिस तरह समारोह में पसंद किया गया, उससे हमें यह उम्मीद है कि फिल्म को आम दर्शक और खासकर बच्चे बहुत पसंद करेंगे। यह बच्चों को सीख देने वाली फिल्म है यानी इसमें मेसेज है।' फिल्म में गायिका की भूमिका कर रहीं ग्रेसी सिंह कहती है, 'आजकल बच्चों पर केंद्रित फिल्म बनती ही कहां हैं। लेकिन 'ब्लू माउंटेंस' न केवल बच्चों की जिंदगी पर केंद्रित है, बल्कि एक साफ-सुथरी मनोरंजक फिल्म है।' निर्देशक सुमन गंगुली की यह पहली फिल्म है, लेकिन फेस्टिवल सर्किट में इस फिल्म ने खासा नाम कमाया है। अलग-अलग फेस्टिवल में 'ब्लू माउंटेंस' ने कई अवॉर्ड जीते। ऑफिशल ट्रेलरः ब्लू माउंटेंस X फिल्म 'ब्लू माउंटेंस' एक युवा की कहानी है जो रिऐलिटी शो के जरिए अचानक स्टार बन जाता है और जब विफलता हाथ लगती है तो वह डिप्रेशन का शिकार हो जाता है। लेकिन किसी शो या इम्तिहान में फेल हो जाना जिंदगी में फेल हो जाना नहीं है। फिल्म इसी संदेश को देती है। फिल्म जिस वक्त आ रही है, उस वक्त कई स्कूलों में छुट्टियां है तो फिल्म निर्माता को उम्मीद है कि छोटे बजट की होने के बावजूद फिल्म टिकट खिड़की पर अच्छा बिज़नस करेगी।
मुंबई कमीडियन कपिल शर्मा के शो के चहेतों के लिए एक बुरी खबर है। इस शो के दर्शक अब डॉ. मशहूर गुलाटी और रिंकू देवी को नहीं देख पाएंगे। मीडिया रिपोर्ट्स के मुताबिक कपिल शर्मा के बुरे रवैये से आहत होकर सुनील ग्रोवर ने उनके शो में आने से इनकार कर दिया है। वेबसाइट स्पॉटबॉय को कपिल शर्मा शो से जुड़े एक सूत्र ने बताया कि आने वाले दिनों में शूटिंग लिस्ट में सुनील ग्रोवर का नाम नहीं है। शनिवार को ही खबर आई थी कि कपिल शर्मा ने ऑस्ट्रेलिया से वापस लौटते वक्त शराब के नशे में कथित तौर पर सुनील ग्रोवर और साथी कलाकार चंदन प्रभाकर के साथ अभद्रता की थी। मेलबर्न और सिडनी में स्टेज शो के बाद वापस लौटते वक्त एयर इंडिया की फ्लाइट में कपिल ने सुनील पर हाथ भी उठाया था। इसी वजह से आहत होकर सुनील ने उनके शो में परफॉर्म करने से इनकार कर दिया है। इससे पहले भी एक बार सुनील ने कपिल के शो को छोड़कर खुद का शो शुरू किया था, लेकिन फिर बाद में वह वापस आ गए थे। सुनील कपिल के शो में डॉ. मशहूर गुलाटी और रिंकू देवी का किरदार निभाते हैं। शो में सुनील के अलावा किकू शारदा, चंदन प्रभाकर और अली असगर जैसे कलाकार अपनी कॉमिडी से दर्शकों का मनोरंजन करते हैं। शो में कपिल की सुनील से जबरदस्त नोकझोंक होती थी जिसे दर्शक काफी पसंद करते रहे हैं।
दिग्गज अभिनेता जैकी चैन को बहुत जल्द 'द कपिल शर्मा' शो में देखा जाएगा। वह अपनी आगामी ऐक्शन एवं कॉमिडी फिल्म 'कुंग फू योगा' का प्रचार करने शो में पहुंचेंगे। कपिल शर्मा ने सोमवार को ट्वीट कर इसकी जानकारी दी। कपिल ने ट्वीट कर कहा, 'हे भगवान। द कपिल शर्मा के शो में जैकी चैन।' चीन के राष्ट्रपति शी जिनपिंग की भारत यात्रा के दौरान भारत, चीन के बीच तीन फिल्मों के समझौते के तहत 'कुंग फू योगा' पहली फिल्म है। इस फिल्म में अमायरा दस्तूर और सोनू सूद भी हैं। इस फिल्म का निर्देशन स्टेनली टोंग ने किया है और यह तीन फरवरी को रिलीज होगी।
बॉलिवुड ऐक्ट्रेस अनुष्का शर्मा और दिलजीत दोसांझ स्टारर फिल्म ‘फिल्लौरी’ ने भारतीय बॉक्स ऑफिस पर पहले हफ्ते में 22.68 करोड़ रुपये की कमाई कर ली है। 24 मार्च को रिलीज हुई इस फिल्म ने शुरुआती वीकेंड में 15.25 करोड़ रुपये का बिजनस किया था। ट्रेड ऐनालिस्ट तरण आदर्श ने ट्विटर पर 'फिल्लौरी' की कमाई की जानकारी दी है। वीकेंड में ‘फिल्लौरी’ की कमाई में लगातार इजाफा देखने को मिला लेकिन नए हफ्ते में यह भारी संख्या में दर्शक नहीं जुटा पाई। हालांकि, दिलजीत दोसांझ की लोकप्रियता के कारण उत्तर भारत में फिल्म का सबसे अच्छा प्रदर्शन रहा। #Phillauri Fri 4.02 cr, Sat 5.20 cr, Sun 6.03 cr, Mon 2.02 cr, Tue 1.95 cr, Wed 1.81 cr, Thu 1.65 cr. Total: ₹ 22.68 cr. India biz. — taran adarsh (@taran_adarsh) March 31, 2017 अनुष्का ने इस फिल्म का निर्माण कर्णेश शर्मा के साथ अपने घरेलू बैनर क्लीन स्लेट के तहत और फॉक्स स्टार स्टूडियोज के साथ मिलकर किया है। 'फिल्लौरी' की कहानी समाज में फैले अंधविश्वास पर एक व्यंग्य है। अनुष्का के अलावा फिल्म में उनके अलावा दिलजीत दोसांज, सूरज शर्मा, सौरभ शुक्ला और मेहरीन पीरजादा भी अहम भूमिकाओं में हैं।
बिग बॉस के घर से बाहर होने वाली लेटेस्ट कंटेस्टेंट भोजपुरी ऐक्ट्रेस मोनालिसा वहां से निकलकर बेहद खुश हैं। इसकी वजह यह है कि बिग बॉस के घर से निकलकर वह अपने पिया के घर यानी ससुराल पहुंच चुकी हैं। मोना बिग बॉस हाउस में ही अपने बॉयफ्रेंड विक्रांत सिंह राजपूत के साथ शादी के बंधन में बंधी थीं। हालांकि, उनकी शादी को लेकर कई लोग सवाल भी उठा रहे हैं। कोई इसे महज कैमरे के लिए की गई शादी बता रहा है तो किसी का दावा है कि विक्रांत और मोना को इसके लिए भारी-भरकम रकम मिली है। मोना इन सारी बातों को अफवाह बताती हैं। मोना कहती हैं, 'हमारी शादी कोई दिखावा नहीं है। यह एक रियल शादी है। जैसा दूसरे लोग या करन सर ने भी कहा कि काहे की शादी? मुझे ये सब सुनकर बहुत बुरा लग रहा है कि लोग ऐसे कैसे कह रहे हैं? मेरे लिए ये शादी बहुत ही स्पेशल है। मैं और विक्रांत आठ साल से साथ हैं। हम काफी समय से एक साथ ही रहते हैं। हमने बस शादी ही नहीं की थी, क्योंकि किसी न किसी वजह से वो बार-बार टल जाती थी। लेकिन हम शादी करने के बारे में काफी समय से सोच रहे थे, क्योंकि हमारे माता-पिता भी ऐसा चाहते थे।' मोना आगे कहती हैं, 'हम दोनों ने शादी नहीं की थी लेकिन हमारे रहन-सहन को देखकर इंडस्ट्री के लोग भी पूछते थे कि क्या हम शादीशुदा हैं? तो हम यही कहते थे कि हम चुपचाप शादी नहीं करेंगे, जब करेंगे तो दुनिया को बताकर करेंगे। ऐसे में जब बिग बॉस ने हमें स्क्रीन पर शादी करने का मौका दिया तो न कहने का सवाल ही नहीं था। ये तो हमारी दिल की मुराद पूरी होने वाली बात थी। वाकई हमारी शादी पूरी दुनिया के सामने हुई है।' फिनाले के इतने करीब पहुंच कर घर से बाहर जाने पर किसी तरह का कोई अफसोस न जताते हुए मोना कहती हैं, 'देखिये इस हफ्ते नहीं तो कुछ दिन बाद मुझे निकलना ही था। मुझे पता था कि मैं जीतने वाली नहीं हूं। मेरे लिए तो यही बहुत बड़ी बात है कि मैं इतने हफ्ते उस घर में रह पाई। वरना मैं तो सिर्फ एक बार बिग बॉस के घर का एक्स्पीरियंस लेने के लिए वहां गई थी।' मनु के साथ उनके रिश्ते को लेकर उठे सवाल पर मोना कहती हैं, 'मनु से उनकी सिर्फ अच्छी दोस्ती है। बाहर जो दिखता है वो पूरा सच नहीं होता। विक्रांत भी बाद में यह बात समझ गए। इसलिए उन्होंने मुझसे शादी की।' मोना बताती हैं कि शादी के बाद भी वह फिल्मों में काम करना जारी रखेंगी, क्योंकि वही उनकी पहचान है। उन्होंने ये भी बताया कि शो के फिनाले के बाद वह हनीमून पर जाने का प्लान बना रहीं हैं।
Neha.Verma@timesgroup.com स्टूडेंट ऑफ द इयर से बॉलिवुड में डेब्यू करने वालीं आलिया भट्ट दिन-प्रतिदिन अपने ऐक्टिंग पोटेंशल से लोगों को हैरान कर रही हैं। हाल ही में रिलीज हुई फिल्म 'उड़ता पंजाब' में आलिया अपनी इमेज के विपरीत एक गांव की लड़की के किरदार में दिखीं। फिल्म में उनकी ऐक्टिंग को क्रिटिक्स समेत दर्शकों ने भी जमकर सराहा। आलिया से फिल्म के बारे में हुए बातचीत के अंश.... 'उड़ता पंजाब' में आपके किरदार की जमकर तारीफ हो रही है। कैसा महूसस कर रही हैं? मैं बहुत खुश हूं, साथ ही एक सुकून सा महसूस हो रहा है कि आखिरकार इतनी मशक्कत के बाद फिल्म रिलीज हो ही गई। फिल्म से इतना विवाद जुड़ चुका था कि मैं टेंशन में आ गई थी, पता नहीं फिल्म 17 जून को रिलीज होगी भी या नहीं। अगर रिलीज नहीं होती है तो क्या नुकसान होगा। भगवान की शुक्रगुजार हूं कि फिल्म के साथ यह सब नहीं हुआ। फैन्स का रिऐक्शन बहुत ही अमेंजिंग रहा। उन्होंने जिस तरह से मेरे कैरक्टर को समझ मुझे अप्रीशिएट किया है, वह काफी खुश कर देने वाला है। आपके डैड महेश भट्ट के ट्विटर पोस्ट देखकर लगता है कि वह एक प्राउड फादर की तरह महसूस करते हैं। पापा जब फिल्म देखकर आए तो उनका रिऐक्शन देखने लायक था। उन्हें फिल्म बेहद पसंद आई। उन्हें सबकी परफॉर्मेंस बहुत अच्छी लगी। उनकी खुशी इतनी ज्यादा थी कि वह फिल्म देखने के बाद उस रात सो नहीं पाए, सुबह के पांच बजे तक पापा जगे रहे क्योंकि वह फिल्म की रिलीज को लेकर काफी उत्साहित थे। एक तो ड्रग्स जैसा सेंसेटिव इशू और ऊपर से सेंसर बोर्ड का पचड़ा, फिर फिल्म का लीक होना। एक ऐक्टर के तौर पर आपके मन में क्या चल रहा था? मैं तो बहुत परेशान हो गई थी। मुझे याद है जब कॉल आया कि फिल्म लीक हो गई है मैं तो वहीं रोने लग गई। मुझे ऐसा लगा कि आखिर क्या बाकी रह गया। हर रोज एक नई कॉन्ट्रोवर्सी जुड़ती ही जा रही थी। एक ख्याल ये भी था कि क्या फिल्म रिलीज हो जाएगी। मुझे लगता है कि लीक की वजह से हमारी फिल्म को 20 से 25 प्रतिशत तक का नुकसान हुआ है। मैं उम्मीद करती हूं कि किसी के साथ भी ऐसा नहीं हो, क्योंकि जब आप एक क्रिएटिव फील्ड में इतनी मेहनत के साथ काम करते हो और कोई इडियट जाकर फिल्म लीक कर देता है तो गुस्सा बहुत ही आता है। आपके इस किरदार की तुलना 'हाईवे' में आपके रोल से की जा रही है। आपके लिए कौन सा ज्यादा टफ रहा? मुझे लगता है दोनों ही फिल्में एक-दूसरे से काफी अलग हैं, लेकिन ज्यादा कठिनाई मुझे 'उड़ता पंजाब' के रोल निभाते वक्त आई। अभी तक के करियर में 'उड़ता पंजाब' में मेरा रोल ज्यादा चैलेंजिंग रहा। फिल्म इंडस्ट्री वालों से मिली सबसे अनोखी तारीफ कौन सी रही? फिल्म देखने के बाद मुझे अमिताभ बच्चन जी का लेटर आया है। मैं उनकी बहुत बड़ी फैन हूं और उनसे लेटर मिलना मेरे लिए सबसे बड़ा कॉम्पिलिमेंट था। उनके अप्रीसिएशन और एनकरेजिंग वर्ड्स मेरे लिए बहुत मायने रखते हैं। शाहिद, करीना और दिलजीत की मौजूदगी के बावजूद आप लोगों का ध्यान अपनी ओर खींचने में कामयाब रहीं...। मैं इसके लिए खुद को कोई क्रेडिट नहीं देना चाहूंगी, क्योंकि कैरक्टर जिस तरह से लिखा गया था वह बेहद ही स्ट्रॉन्ग था। डायरेक्टर और पंकज त्रिपाठी जी मदद से मैं वह कैरक्टर कर पाने में कामयाब रही। सबने अच्छा काम किया है, यह पूरी तरह से टीम एफर्ट है। पूरी शूटिंग के दौरान आपके लिए कौन सा सीन था जिसके लिए आपने सबसे ज्यादा मेहनत की? मैंने तो हर सीन में अपनी जान निकाल कर दे दी थी। फिल्म में जहां मैं ब्रूटली मारती हूं वह मेरे लिए काफी फन था, क्योंकि पहली बार मैं ऐक्शन सीन कर रही थी। एक सीन था जब मैं हॉकी से लोगों को मार रही थी, उस वक्त मुझे पत्थर उठा कर लड़के के फेस को ध्यान में रखते हुए मारना है। वह पत्थर मुझसे उठ ही नहीं रहा था। इसी बीच डायरेक्टर ने कहा कि रिहर्सल कर लेते हैं अगर नहीं होता है तो कट कर शॉट ले लेंगे। मुझे नहीं पता था कि उन्होंने रिहर्सल के दौरान कैमरे को रोल कर रखा था। मैंने उस पत्थर को मारा और वह परफेक्ट शॉट हो गया तब मैं एक्साइटेड हो गई। एक गांव की लड़की का किरदार निभाने के बाद आपके नजरिए में क्या बदलाव आया है? मैं खुद को लकी महसूस करती हूं कि मुझे ऐसा किरदार निभाने का मौका मिला। मुझे लगता है जिस दौर से इन लड़कियों को गुजरना पड़ता है वह हम जैसे लोग सोच कर ही कांप जाएंगे। उन्हें यह भी पता नहीं होता है कि आगे के वक्त का खाना उन्हें नसीब होगा या नहीं, पैसा नहीं होता है उनके पास। सबसे चौंकाने वाली बात यह थी कि उन्हें खुद का नाम तक पता नहीं होता है। ये जो लड़कियां या औरतें है वे गुमनाम हैं, उन्हें लोग ध्यान से देखते तक नहीं हैं। वे अगर एक कमरे में भी हों तो उनकी मौजूदगी का एहसास हमें नहीं होता है, लेकिन ये वही लोग हैं जो हमसे कहीं ज्यादा स्ट्रॉन्ग हैं। सोशल मीडिया साइट्स पर जो लोग आपको ट्रोल करते हैं, उनके लिए 'उड़ता पंजाब' एक जवाब है? नहीं, ऐसा कुछ नहीं है। लोगों का कुछ कहना या न कहना मुझ पर कभी असर नहीं डालता। और वे लोग जो आपके पोंटेशल पर स्टार किड होने का ठप्पा लगा देते हैं? मुझे लगता है कि अब स्टार किड्स का तमगा मुझसे हटा दिया गया है। मेरे साथ करियर के शुरुआत में ऐसा होता था, लेकिन अब शायद मैंने लोगों को अपनी ऐक्टिंग से प्रूव कर दिया है कि मैं ऐक्ट्रेस बनने का पोटेंशल रखती हूं। आपके ट्वीट्स से लगता है कि आप अपनी बहन के बहुत क्लोज हैं। कैसी बॉन्डिंग है? बहुत ही अच्छी बॉन्डिंग हैं। वह मेरी बेस्ट फ्रेंड की तरह है। मैं घर पर सबसे ज्यादा टाइम उसी के साथ स्पेंड करती हूं। जब लगता है कि मुझे कुछ शेयर करना चाहिए, तो मैं उससे बातें करती हूं। वैसे मैं अपनी निजी जिंदगी में बहुत ही प्राइवेट पर्सन हूं। ज्यादा से ज्यादा चीजें अपने ही तक रखती हूं। मगर जब हॉलिडे पर जाती हूं, तो उसी के साथ जाती हूं। हाल ही में वह और मम्मी मुझे छोड़ कर हॉलिडे पर निकल गए हैं। मैं काफी अपसेट हो गई थी। अब सबसे फ्री होकर मैं उन्हें जॉइन करने वाली हूं। अपने से जुड़ी अफवाहों को कैसे हैंडल करती हैं? मैं अफवाहों पर ध्यान नहीं देती। मैं अफवाहों की बजाय अपने काम पर फोकस रखती हूं क्योंकि मुझे भविष्य में बहुत अच्छा और बेहतरीन काम करना है।
फिल्लौर की सुनहरी भूतनी शशि इन दिनों बॉलिवुड के सितारों को डराने का काम कर रही है। हाल ही में शशि कपिल शर्मा के कॉमिडी शो पर पहुंची और कपिल को ऐसे डराया की कपिल पसीने-पसीने हो गए। आमतौर पर कॉमिडी और जोक्स करने वाले कपिल भूत की आवाज सुनकर डर के मारे कांपने लगे। अपने मेकअप करने वाले को कपिल ने पूछा क्या ये लड़की की आवाज तुम निकाल रहे हो, कपिल को डराने का काम किया सुनहरी भूतनी शशि यानी अनुष्का शर्मा ने। दरअसल कपिल अपने शो की शूटिंग शुरू करने से पहले तैयार हो रहे थे तभी अनुष्का ने कभी उनके बालों पर तो कभी चेहरे के मेकअप पर कमेंट कर खूब डराया। जब भूत बनीं अनुष्का ने उन्हें बताया की वह पंजाब के फिल्लौर वाली शशि हैं तब कपिल ने उन्हें पहचान लिया और बताया कि वह शशि को जानते हैं, उन्होंने शशि को फिल्म के ट्रेलर में देखा है। अनुष्का शर्मा अपने साथी कलाकार दिलजीत दोसांज के साथ अपनी फिल्म के प्रमोशन के लिए कपिल शर्मा के शो पर पहुंची। लेकिन वहां शो के शुरू होने में थोड़ा वक्त था। अनुष्का ने इस समय का पूरा फायदा उठाते हुए कपिल के साथ मिलकर एक विडियो बनाया और इस विडियो का प्रयोग अपनी फिल्म के प्रमोशन में किया। इन दिनों अनुष्का अपनी फिल्म के प्रमोशन का एक भी मौका नहीं छोड़ती हैं। पिछले दिनों अनुष्का ने अपने ट्विटर हैंडल से एक तस्वीर शेयर करते हुए बताया था की उनकी फिल्म की भूत शशि तो ऑस्कर अवॉर्ड के दौरान स्टेज पर भी मौजूद थी और जब अवॉर्ड के होस्ट गलत नाम ले रहे थे तब वह हिंदी में उन्हें बता रही थीं कि वह गलत नाम ले रहे हैं। 'फिल्लौरी' की कहानी समाज में फैले अंधविश्वास पर एक व्यंग्य है। अनुष्का शर्मा, दिलजीत दोसांज और सूरज शर्मा स्टारर इस फिल्म का निर्देशन अंशय लाल ने किया है। यह फिल्म 24 मार्च को सिनेमाघरों में प्रदर्शित होगी।
लोकप्रिय कॉमिडी शो 'द कपिल शर्मा शो' में ऐक्शन स्टार जैकी चैन और ऐक्टर सोनू सूद जिस साइकल पर बैठकर पहुंचे, वह शो में ही 10 लाख रुपये में बिकी। सेट से एक सूत्र ने कहा, 'जैकी और सोनू एक साइकल पर बैठकर सेट पर पहुंचे। सोनू साइकल चला रहे थे और जैकी पीछे बैठे थे। मनोरंजन के बीच कपिल शर्मा ने चैरिटी के लिए साइकिल को नीलाम करने के लिए बोली लगाई।' सूत्र ने बताया, 'नीलामी के बीच दर्शकों से शेख फाजिल ने साइकल 10 लाख रुपये में खरीदी।' जैकी और सोनी आगामी फिल्म 'कुंग फू योगा' के प्रचार के लिए शो के सेट पर पहुंचे थे। चीन के राष्ट्रपति शी जिनपिंग की हालिया भारत यात्रा के दौरान दोनों देशों के बीच तीन फिल्म समझौतों पर करार किया गया था और 'कुंग फू योगा' इसी का हिस्सा है। फिल्म में दिशा पटानी, सोनू सूद और अमायरा दस्तूर भी प्रमुख भूमिकाओं में हैं। स्टेनली टोंग द्वारा निर्देशित ऐक्शन कॉमिडी फिल्म की शूटिंग भारत, दुबई और बीजिंग में हुई है। यह फिल्म चीन में 28 जनवरी और भारत में तीन फरवरी को रिलीज होगी।
नई दिल्ली अभिनेत्री टिस्का चोपड़ा का कहना है कि टेलीविजन से फिल्म के लिए अतिरिक्त दर्शकों को आकर्षित करने में मदद मिलती है। टिस्का की फिल्म 'घायल वन्स अगेन' जी सिनेमा पर 26 जून को प्रसारित की जाएगी। अभिनेत्री ने कहा कि हर फिल्म के निश्चित दर्शक होते हैं। टीवी पर उसका प्रीमियर करने से फिल्म को ज्यादा दर्शक मिलते हैं। हर फिल्म के दर्शक होते हैं टिस्का ने कहा, 'मुझे लगता है कि हर फिल्म के निश्चित दर्शक होते हैं। जैसे कि मार-धाड़ से भरपूर फिल्में पसंद करने वाले 'घायल वन्स अगेन' और ऐसी ही फिल्में देखेंगे। (टीवी से)आपको अतिरिक्त दर्शक मिलते हैं।' कुछ दर्शक सिनेमाघर नहीं जाते अभिनेत्री ने कहा, 'कुछ (दर्शक) सिनेमाघरों में नहीं जाते, बल्कि फिल्म के टीवी पर आने का इंतजार करते हैं। इसलिए आपको टीवी के माध्यम से अतिरिक्त दर्शक मिल जाते हैं। टीवी अब सिर्फ स्मॉल स्क्रीन नहीं रहा। इसका प्रसार लगातार बढ़ रहा है।' बेहतरीन इंसान हैं सनी देओल फिल्म के सह-कलाकार सनी देओल के बारे में टिस्का ने कहा, 'अपनी स्क्रीन छवि से अलग वह बहुत खुशमिजाज इंसान हैं। उन्होंने हम सभी का बहुत अच्छे से खयाल रखा। उनके साथ काम करना मजेदार रहा। सेट पर वह सबका ध्यान रखते थे। सनी बहुत जिंदादिल और प्यार करने वाली शख्सियत हैं।'
धर्मशाला टीवी ऐक्ट्रेस पंखुड़ी अवस्थी का कहना है कि उन्होंने हिम्मत जुटाकर एक शख्स को तमाचा जड़ दिया, क्योंकि उसने गलत तरीके से उन्हें छुआ था। उन्हें इस बात पर गर्व है कि वह उत्पीड़न के खिलाफ खड़ी हुईं। ऐक्ट्रेस जल्द ही आगामी टीवी शो 'क्या कसूर है अमला का?' में नजर आएंगी। पंखुड़ी ने टीवी सीरियल 'क्या कसूर है अमला का' के सेट पर कहा, 'अगर मैं अपने अनुभव से कहूं तो भारत के सुरक्षित शहरों में से मुंबई एक है। मैं दिल्ली, चंडीगढ़, नोएडा और बेंगलुरु में रही हूं और अन्य शहरों में भी गई हूं। मैं यह नहीं कहूंगी कि शहर महिलाओं के लिए सुरक्षित होते हैं।' उन्होंने कहा कि जब वह दिल्ली में रहती थीं तो मेट्रो से कॉलेज जाती थीं और ऐसी कई घटनाएं होती थीं, जिन्हें वह कम उम्र होने के कारण ठीक से समझ नहीं पाती थीं। उन्होंने कहा कि शहर रात में लड़कियों के लिए सुरक्षित नहीं होते हैं और बिना किसी डर के रात में बाहर निकलने के बारे में सोचा भी नहीं जा सकता। ऐक्ट्रेस हालांकि, छेड़खानी और उत्पीड़न के खिलाफ अपनी आवाज बुलंद कर बेहद खुश हैं। उन्होंने कहा, 'इससे पहले मुझमें इसके खिलाफ खड़े होने की हिम्मत नहीं थी पर मैं अब जरूर इसके खिलाफ खड़ी होती हूं। हाल ही में बेंगलुरु में मैं अपने दोस्तों के साथ थी और मैंने स्कर्ट पहन रखा था, तभी एक शख्स ने आकर मेरी जांघों को छूने का साहस किया और मैंने उसे खुद थप्पड़ मारा।' ऐक्ट्रेस ने कहा कि अगर उनके साथ कोई छेड़खानी करता है तो वह चुप नहीं बैठ सकतीं। टीवी शो 'क्या कसूर है अमला का?' का प्रसारण तीन अप्रैल से स्टार प्लस पर होगा।
आमिर खान और उनकी पत्नी किरन राव ने बीते साल सूखे से निबटने के लिए शुरू किए गए महाराष्ट्र सरकार के जलयुक्त शिविर अभियान में साझेदारी की थी। आमिर ने कई गावों के बीच सत्यमेव जयते वॉटर कप प्रतियोगिता भी शुरू की थी। साल 2017 इस प्रतियोगिता का दूसरा साल है, जिसमें राज्य के 30 तालुकों को शामिल किया जा रहा है। इस मुहीम के लिए बनाये गए एक खास गाने को लॉन्च करने के लिए आयोजित एक कार्यक्रम में महाराष्ट्र के मुख्यमंत्री देवेंद्र फडणवीस, आमिर खान, किरण राव सहित इस मुहीम से जुड़े कई और भी लोग शामिल हुए। इस मौके पर आमिर खान ने नव वर्ष की पूर्व संध्या पर बेंगलुरु में हुई यौन उत्पीड़न की घटना की निंदा करते हुए उसे बेहद शर्मनाक एवं दुखद बताया। कर्नाटक की राजधानी में नववर्ष के आगमन के जश्न ने तब बुरा रूप ले लिया जब 31 दिसंबर की रात को शहर के मुख्य इलाके में भारी भीड़ में पुलिस की मौजूदगी के बीच कई महिलाओं के साथ कथित रूप से यौन उत्पीड़न की घटना सामने आई है, जिसे लेकर देश भर में आक्रोश है। बेंगलुरु की घटना पर दुःख जताते हुए आमिर खान ने कहा, 'बेंगलुरु में हुई घटना के बारे में सुनकर हमे दुःख होता है, हमे शर्म आती है कि हमारे देश में ऐसी कोई घटना हुई है। हर राज्य की सरकार को ऐसी घटनाओं से बचने के लिए कदम उठाना चाहिए। इसका कोई एक हल नहीं लगता है, मेरे हिसाब से लॉ एंड ऑर्डर सख्त होना जरूरी है और इस तरह के मामलों पर तेजी से अदालती कार्यवाही होनी चाहिए। हम फिल्मों के जरिये कोशिश करते हैं कि महिलाओं से जुड़े मुद्दों पर लोगों को जागरूक करें। देश की कानून व्यवस्था को और भी मजबूत बनाकर तेजी से काम किया जाना चाहिए ताकि एक उदाहरण स्थापित किया जा सके। अमेरिका में कोई घटना होती है तब दो-तीन महीने में दोषी व्यक्ति को दंडित कर दिया जाता है और मामले का निपटारा भी हो जाता है। अगर हमारे यहां भी ऐसी ही व्यवस्था हो जाए तो मुझे लगता है कि यह एक बड़ा बदलाव होगा। अभिनेता ने कहा कि दोषी को दंडित किया जाना महत्वपूर्ण है ताकि एक मजबूत संदेश दिया जा सके। आमिर मुख्यमंत्री देवेंद्र फडणवीस की बातों और सोच से प्रभावित होने के बाद महाराष्ट्र सरकार के जलयुक्त शिविर अभियान से जुड़ गए। आमिर ने कहा, 'आज हम यहां 'सत्य मेव जयते वाटर कप 2' की घोषणा के लिए इकठ्ठा हुए हैं। इस प्रोग्राम की शुरुवात हुई जब पहली बार मैं मुख्यमंत्री देवेंद्र जी से मिला और बातों ही बातों में उन्होंने मुझे बताया कि क्यों न इस मुहीम को लोगों की मुहीम बना दें। जब यह मुहीम लोगों का काम बन जाएगा तब महाराष्ट्र जरूर सूखा मुक्त हो जाएगा। मुझे देवेंद्र जी की यही बाद बहुत पसंद है। हमने कोशिश की है कि हम इसे लोगों का मूवमेंट बना दें।' आमिर बताते हैं, 'हमारे साथ इस मुहीम में उद्योगपती जैसे टाटा ट्रस्ट, रिलायंस फाउंडेशन, एचडीएफसी फाउंडेशन, स्पर्श, वाटर और बजाज फाउंडेशन के अलावा कई और भी लोग जुड़े हैं। बहुत सारे लोग हमारे साथ बिना हमारे कहे ही जुड़ कर काम कर रहे हैं। लोगों के जुड़ने की वजह से ही हमारा विश्वास बढ़ गया है। इस मुहीम की कामयाबी मेरे लिए हमारी फिल्मों की सफलता से बड़ी है। हमें इस मुहीम से महाराष्ट्र को सूखा मुक्त करना है। सभी सरकारी अधिकारी भी इस मुहीम में कंधे से कंधा मिलाकर काम कर रहे हैं। हमने इस बार इस कार्य के लिए एक जज्बाती गाना भी बनाया है जिसे संगीतकार अजय-अतुल ने संगीत से सजाया है, फिल्म 'सैराट' के निर्देशक नागराज मंजुले ने इस गाने का निर्देशन किया है और किरण राव ने अजय के साथ अपनी आवाज दी है।' महाराष्ट्र सरकार के जलयुक्त शिविर अभियान के लिए बनाये गए गाने के बारे में बताते हुए किरण राव कहतीं हैं, 'मैंने पहली बार किसी प्रॉजेक्ट के लिए गाना गाया है, स्टूडियो में गाना रिकॉर्ड करते समय थोड़ी घबराई जरूर थी, लेकिन अजय-अतुल ने मेरा हौंसला बढ़ाया और मैंने गाना पूरा कर लिया। 'सैराट' देखने के बाद से ही नागराज मंजुले के साथ काम करने का मेरा सपना था जो इस गाने में काम करने के दौरान पूरा हुआ मैं अपने हज़्बंड आमिर खान और पूरी टीम का धन्यवाद करती हूं।' किरण के गाने पर बात करते हुए आमिर ने कहा, 'किरण से गाना इस लिए गवाया गया क्योंकि किरण मुझे रोज अपना गाना सुनाती हैं, वह मेरे लिए गाती है, मुझे लगा इनकी आवाज सबको सुननी चाहिए और हमने इस गाने में उनकी आवाज शामिल की।' इस आयोजन की शुरुवात में ही आमिर ने मुख्यमंत्री देवेंद्र फडणवीस से अपनी फिल्म 'दंगल' देखने की विनती करते हुए कहा, 'मुख्यमंत्री जी ने अभी तक मेरी फिल्म 'दंगल' देखी नहीं है, मैं रोज उन्हें पूछता हूं कि कब वह मेरी फिल्म देखेंगे, मैं चाहता हूं की वह फिल्म जरूर देखें।'
करन जौहर अपने चैट 'कॉफी विद करन' में इस बार जिन सितारों को लेकर आ रहे हैं, वे हैं जैकी श्रॉफ और उनके बेटे टाइगर श्रॉफ। करन का यह शो इसलिए बेहद खास है, क्योंकि वह अपने इस शो में सितारों की उन बातों से दर्शकों को रूबरू कराते हैं, जिसके बारे में अब तक किसी ने कुछ न सुना या पढ़ा हो। इस बार भी कुछ ऐसा ही होनेवाला है, जहां इस शो में टाइगर में श्रद्धा कपूर को अपना क्रश बताया, वहीं उनके पिता जैकी श्रॉफ ने भी कुछ खुलासे किए। 'कॉफी विद करन' के अगले प्रोमो में दोनों बाप-बेटे हॉट सीट पर हैं। करन ने टाइगर से पूछा कि क्या कॉलेज से लेकर अब तक उनकी कोई गर्लफ्रेंड नहीं रहीं? तो जवाब में टाइगर ने कहा कि उन्हें कइयों पर क्रश रहा है और श्रद्धा कपूर को भी उन्होंने अपना क्रश बताया। वहीं जैकी श्रॉफ के हर सवाल का जवाब केवल माधुरी दीक्षित ही हैं। करन ने जैकी से पूछा कि वह कौन थी, जिसकी शादी से कइयों का दिल टूटा? तो उन्होंने कहा, माधुरी। फिर करन ने पूछा सेक्सी साइयन? इसपर भी उनका जवाब था माधुरी। इसके बाद करन टाइगर से सवाल पूछते हैं कि वह अपने पिता से किस चीज पर राय लेना कभी पसंद नहीं करेंगे, सेक्स, रिलेशनशिप या डिप्लोमसी? जवाब था, सेक्स और बेटे के इस जवाब पर पिता जैकी झेंपते और इधर-उधर निगाहें फेरते नज़र आ रहे हैं।
बॉलिवुड की दबंग गर्ल सोनाक्षी सिन्हा की आने वाली फिल्म 'नूर' का दूसरा गाना 'मूव योर लक' रिलीज हो गया है। यह एक पंजाबी डांस नंबर है जिसमें सोनाक्षी सिन्हा, दिलजीत दोसांझ और बादशाह की तिकड़ी डांस फ्लोर पर धमाल करती नजर आ रही है। सोनाक्षी, दिलजीत और बादशाह की आवाज में गाया गया यह गाना बादशाह ने कम्पोज किया है। पढ़ें: 'नूर' ऐक्ट्रेस सोनाक्षी के 'गुलाबी 2.0' को एक दिन में 40 लाख व्यूज़! विडियो की शुरुआत कुछ ऐसे होती है, जिसमें सोनाक्षी ब्रश करती नजर आती हैं। अगले ही पल भूकंप के झटकों से दीवार फटने लगती है और सोनाक्षी डांस फ्लोर पर एंट्री करती हैं। गाने में सोनाक्षी रेड ड्रेस में काला चश्मा लगाए काफी हॉट नजर आ रही हैं। इस गाने की धुन आपको डांस फ्लोर पर थिरकने को मजबूर कर देगी। इस फिल्म में सोनाक्षी एक पत्रकार की भूमिका में दिखेंगी। लोगों को फिल्म का ट्रेलर काफी पसंद आया है। फिल्म में सोनाक्षी एक मर्डर केस सुलझाती नजर आएंगी। हाल ही में इस फिल्म का पहला गाना 'गुलाबी आंखें जो तेरी देखी' रिलीज हुआ था जिसे मात्र एक दिन में करीब 40 लाख व्यूज मिले थे। यह फिल्म 21 अप्रैल को रिलीज होगी।
1. नीरजा की कहानी पर फिल्म बनाने का अधिकार देने के लिए उनके परिवार वालों ने फिल्मकार से कोई पैसे नहीं लिए। 2. यह फिल्म पाकिस्तान में बैन कर दी गई है। 3. फिल्म बनाने के दौरान सोनम कपूर चंडीगढ़ में नीरजा के परिवार वालों से मिलीं। नीरजा की मां ने कहा कि सोनम ने उन्हें उनकी बेटी की याद दिला दी। साथ ही उन्होंने यह भी बताया कि उनकी बेटी नीरजा सोनम से भी ज्यादा प्यारी थीं। 4. वास्तव में हुए हाइजैक की उस घटना में 16 घंटे तक लोग दहशत में रहे थे। फिल्म में सबकुछ ठीक वैसा ही हो, इसलिए डायरेक्टर ने लगातार 16 घंटे तक शूटिंग जारी रखा। 5. एयरक्राफ्ट वैसा ही चाहिए था, जैसा कि वास्तव में उस घटना में था। टीम को एयरक्राफ्ट की सेम डिज़ाइन कॉपी करने में 48 दिन लग गए।
पिछले साल 1 अप्रैल को अपनी जिंदगी खुद ही खत्म कर लेने वालीं टीवी ऐक्ट्रेस प्रत्युषा बनर्जी की दोस्त काम्या पंजाबी ने पिछले दिनों उनपर बनी एक शॉर्ट फिल्म 'हम कुछ कह न सके' का ट्रेलर लॉन्च किया। अब इस फिल्म पर प्रत्युषा के बॉयफ्रेंड रहे राहुल राज सिंह रोक लगाने की तैयारी में हैं और इसे लेकर उन्होंने पुलिस में शिकायत भी दर्ज कराई है। मुंबई के वर्सोवा पुलिस स्टेशन में दर्ज कराई गई इस शिकायत में राहुल ने कहा है कि काम्या ने प्रत्युषा के फेक विडियो के साथ उनके (राहुल) के नाम का इस्तेमाल कर उनकी इमेज खराब करने की कोशिश की है। उन्होंने अपनी इस शिकायत के में बॉम्बे टाइम्स में छपी रिपोर्ट का जिक्र करते हुए कहा है कि काम्या पंजाबी ने अपने इंटरव्यू में कहा है कि वह उनकी गर्लफ्रेंड पर बेस्ड फिल्म रिलीज़ करने जा रही हैं, जिसमें उनके किरदार को गलत ढंग से पेश किया गया है। Miss you my chhotu.... #PratyushaBanerjee #1stapril @NNeerushaa thank you    https://t.co/5yK9QGpoi2&mdash; Kamya Punjabi (@iamkamyapunjabi) 1490616464000 उन्होंने कहा है कि यह मामला अभी कोर्ट के पास है और इसके बावजूद उन्होंने यह फिल्म बनाई और फिल्म के जरिए उनकी गलत छवि पेश की है। उन्होंने यह भी कहा कि उनके रिलेशनशिप के दौरान प्रत्युषा ने ऐसी कोई शॉर्ट फिल्म नहीं बनाई है। उनका कहना है कि काम्या पंजाबी उनके (राहुल) नाम और इस विडियो फुटेज से अपनी पब्लिसिटी करने की कोशिश कर रही हैं। राहुल ने साइबर कानून के नियमों के तहत इन विडियो को लेकर जांच और एफआईआर दर्ज करने की मांग की है। rahul's-letter बता दें कि 1 अप्रैल को प्रत्युषा की पहली डेथ ऐनिवर्सरी है और इस मौके पर वह अपनी दोस्त को श्रद्धांजलि देना चाहती हैं। काम्या अपनी दोस्त की याद में इस मौके पर ऑनलाइन एक शॉर्ट फिल्म रिलीज़ करना चाहती हैं। कहा गया है कि इसे उनकी मौत के करीब डेढ़ महीने पहले शूट किया गया था, जिसमें प्रत्युषा लीड रोल में हैं। काम्या ने प्रत्युषा की रील और रियल जिंदगी के विडियो फुटेज से तैयार किया है यह फिल्म। इस फिल्म की कहानी भी दिल तोड़ने और डिप्रेशन जैसी चीजों के इर्द-गिर्द घूमती है, जो कि उनके इस भयावह कदम उठाने के पीछे की भी वजह मानी जा रही। काम्या ने बॉम्बे टाइम्स से हुई बातचीत में कहा है, 'यह एक काल्पनिक फिल्म है, लेकिन पर यह प्रत्युषा की असल जिंदगी से काफी मिलती-जुलती दिखेगी। इसमें उसकी जिंदगी के कई पहलू नज़र आएंगे।' उन्होंने बताया कि इस फिल्म के इमोशनल सीन को शूट करते समय प्रत्युषा इतनी भावुक हो गई थीं कि उन्हें ग्लिसरीन जैसी किसी चीज के इस्तेमाल की जरूरत नहीं पड़ी। काम्या ने बॉम्बे टाइम्स को दिए अपने इंटरव्यू में कहा है कि इस फिल्म में प्रत्युषा के बॉयफ्रेंड का नाम भी राहुल ही है, जो कि उनके रियल लाइफ बॉयफ्रेंड राहुल राज सिंह से हूबहू मिलती है। उन्होंने बताया कि इस नाम की चॉइस खुद प्रत्युषा की थी कि ऐक्टर के कैरक्टर का नाम राहुल रखा जाए। काम्या ने कहा है कि उन्हें इस बात का अफसोस है कि प्रत्युषा के साथ बात करने का उन्हें वक्त नहीं मिल सका। उन्होंने कहा, 'काश कि हमने उसकी प्रॉब्लम को लेकर बातचीत की होती। मुझे फिल्म देखते हुए असहाय सा महसूस होता है। हम फिल्म का क्लाइमैक्स शूट ही नहीं कर सके, क्योंकि इससे पहले ही उसने अपनी जिंदगी खत्म कर ली।'
'बिग बॉस 10' में यदि कोई ऐसा कंटेस्टंट था, जिन्हें ओम स्वामी जितनी ही नफरत सहनी पड़ी वह थीं प्रियंका जग्गा। हालांकि, अब ऐसा लग रहा है कि उनकी वही कॉन्ट्रोवर्सी उनके काम आ गई। खबर है कि प्रियंका जग्गा ने बॉलिवुड फिल्म साइन कर ली है। टास्क के दौरान अभद्र व्यवहार, बाकी कंटेस्टंट्स के साथ गाली-गलौज, मनु की बीमार मां का मजाक बनाना और शो के सुपरस्टार होस्ट सलमान खान का अनादर, अपने इन्हीं कारनामों की वजह से वह इस शो की सबसे कॉन्ट्रोवर्शल कंटेस्टंट में गिनी जाने लगीं प्रियंका। उनकी इन्हीं हरकतों के कारण सलमान खान ने खुद उन्हें 'बिग बॉस' से बाहर का रास्ता दिखाया था। उनसे नाराज सलमान ने तो यहां तक कह दिया था कि यदि प्रियंका को शो में वापस बुलाया गया तो वह चैनल के साथ काम करना छोड़ देंगे। ...लेकिन ऐसा लगता है कि प्रियंका के भाग्य ने उनके लिए कुछ और ही तय कर रखा है। वह भले ही 'बिग बॉस' की ट्रोफी हार गई हों, लेकिन अब वह एक नए सफर की शुरुआत के लिए तैयार हैं। जी हां, खबर है कि प्रड्यूसर इंदर कुमार की अगली फिल्म से प्रियंका जग्गा बॉलिवुड की ओर अपना कदम बढ़ा सकती हैं। उन्होंने सोशल मीडिया के जरिए इसकी जानकारी दी है और इस मौके के लिए इंदर को धन्यवाद कहा है। बॉलिवुड से जुड़ी ऐसी ही और भी मजेदार खबरें पढ़ने के लिए क्लिक करें यहां।
बॉलिवुड में आमतौर पर एक जब किसी फिल्म का निर्माण किया जाता है तो आपसी बॉन्डिंग को जरूर ध्यान में रखा जाता है। ऐसे में रितिक रोशन स्टारर फिल्म 'काबिल' की कहानी की शुरुआत कैसे हुई। न तो कभी रितिक ने संजय गुप्ता के साथ काम किया और न ही राकेश रोशन के साथ संजय की पुरानी दोस्ती है। नवभारतटाइम्स डॉट कॉम से बातचीत में फिल्म के निर्देशक संजय गुप्ता बताते हैं कि 'काबिल' का सफर उनकी फिल्म 'जज़्बा' के साथ ही शुरू हो गया था लेकिन तैयारी थोड़ी लंबी चली क्योंकि कहानी मुश्किल किरदारों की थी। संजय बताते हैं, 'फिल्म जज़्बा और शूटआउट एट वडाला के दौरान मेरी दोस्ती लेखक रॉबिन भट्ट से हो गई। रॉबिन ने राकेश रोशन के साथ मिलकर कई फिल्में लिखी हैं। एक दिन रॉबिन मुझे राकेश रोशन के पास लेकर गए। राकेश जी से काफी बातचीत हुई और उन्होंने पूछा कि क्या आप मेरे लिए फिल्म डायरेक्ट करेंगे, तो मैंने कहा क्यों नहीं बिल्कुल करुंगा। इस तरह हमारी बात आगे बढ़ी। बाद में एक से डेढ़ महीने तक हमारी अलग-अलग विषयों में खूब बातचीत हुई। जज़्बा के दौरान एक राइटर की मदद से मैंने 'काबिल' की कहानी पूरी कर ली थी।' संजय आगे कहते हैं, 'इसके बाद जब मैं रितिक से मिला तो उन्हें यह कहानी सुनाई और उन्हें कहानी इतनी पसंद आई कि उन्होंने फौरन हामी भर दी। उसके बाद मुझे राकेशजी ने फोन किया और पूछा कि यार तुमने यह कहानी मुझे पहले क्यों नहीं सुनाई, तो मैंने उन्हें बताया कि हम एक साल से मिले नहीं है और यह स्क्रिप्ट मैंने इसी एक साल में लिखी है। बाद में राकेश जी ने मुझे बुलाया और पूरी कहानी इत्मीनान से सुनी और फिल्म बनाने के लिए हरी झंडी दे दी।' फिल्म के निर्देशन को लेकर मिलने वाले मेहनताने पर संजय कहते हैं, 'हम दोनों (राकेश रोशन और मैं ) ही ओल्ड स्कूल से हैं, इसलिए न मैंने ज्यादा पैसा मांगा और न उन्होंने कम दिया। रही फिल्म के बजट की बात तो राकेश जी ने इस फिल्म में पैसे से संबधित सभी जिम्मेदारियों को खुद ही उठाया था, इसलिए अब मैं बिगड़ गया हूं। मेरा काम सिर्फ बेस्ट सीन शूट करना था। राकेश जी फिल्म के दौरान मेरे लिए एक कवच के तौर पर थे जिन्होंने सभी छोटी-बड़ी समस्याओं को निपटाया।' नेत्रहीन किरदारों पर फिल्म बनाते समय सामने आईं चुनौतियों पर संजय कहते हैं, 'अगर असल में कलाकार ब्लाइंड होते तो ज्यादा दिक्कत होती। फिल्म लिखने में डायरेक्शन से ज्यादा मुश्किलें आयी थीं। स्क्रीनप्ले लिखते समय ख्याल आया दो अंधे लोग एक दूसरे को कैसे समझते होंगे, मेरी फिल्म का ओपनिंग सीन भी चैलेंजिंग था क्योंकि हीरो-हिरोइन पहली बार ब्लाइंड डेट पर आये है। शादी तय करते समय असल जिंदगी में नेत्रहीन लोग अधिकतर दो सवाल पूछते है, लड़की लड़के से पूछती है आपके पास नौकरी है और लड़का पूछता है क्या आपको खाना बनाना आता है क्योंकि यही उनके लिए बेसिक जरूरत है। 'काबिल' में नेत्रहीनों के प्रति बेचारगी, लाचारी और दया की भावना बिल्कुल भी नहीं है। हमारी फिल्म के कलाकार भी नॉर्मल और हैपी हैं।'
बॉलिवुड ऐक्ट्रेस प्रियंका चोपड़ा का कहना है कि बुरा बनने का अपना ही मजा है। वह अपनी पहली हॉलिवुड फिल्म 'बेवॉच' में नेगेटिव किरदार में नजर आएंगी। प्रियंका ने बुधवार को इंस्टाग्राम पर ड्वेन जॉनसन, जैक इफ्रॉन, एलेक्जेंड्रा दद्दारियो, केली रोरबाक और जॉन के साथ अपनी तस्वीर शेयर की। प्रियंका ने तस्वीर के साथ लिखा, 'बुरा बनने में बहुत मजा आता है! 'बेवॉच' के कलाकार सिनेमाकॉन 2017 विक्टोरिया लीड्स में.. 'बेवॉच' ..द रॉक, जैक इफ्रॉन, एलेक्जेंड्रा दद्दारियो, केली रोरबाक और जॉन बास।'   Being bad is so much more fun! #Baywatch cast at #cinemacon2017 #victorialeeds #BeBaywatch @therock @zacefron @alexannadaddario @kellyrohrbach @thejonbass A post shared by Priyanka Chopra (@priyankachopra) on Mar 28, 2017 at 8:02pm PDT प्रियंका ने जॉनसन और इफ्रॉन के साथ भी अपनी तस्वीर शेयर की। साथ ही उन्होंने कैप्शन लिखा है कि इनके साथ हमेशा मजा आता है।   Always fun with these boys! #CinemaCon @baywatchmovie @therock @zacefron #BeBaywatch #runninglines #lifeofanactor #onthejob A post shared by Priyanka Chopra (@priyankachopra) on Mar 28, 2017 at 8:20pm PDT यह फिल्म 1990 के दशक की लोकप्रिय टीवी सीरीज 'बेवॉच' पर आधारित है। फिल्म मई में सिनोमाघरों में रिलीज होगी। ग्लोबल स्टार बन चुकीं प्रियंका के साथ इस फिल्म में ड्वेन जॉनसन उर्फ 'द रॉक' और जैक इफ्रॉन भी दिखेंगे। इसमें पामेला एंडरसन एक कैमियो रोल में दिख सकती हैं। प्रियंका के प्रशंसकों को इस फिल्म का बेसब्री का इंतजार है।
मंगलवार को 'बिग बॉस' से बाहर हुए टीवी अभिनेता रोहन महसूस करते हैं कि उनके को-कंटेस्टेंट बानी और मनु पंजाबी इस लोकप्रिय रिऐलिटी शो के विजेता बनने के लायक नहीं हैं। सलमान खान की मेजबानी वाले शो 'बिग बॉस' ग्रैंड फिनाले में पहुंचने से महज ही दिन दूर है। जब रोहन से पूछा गया कि उनके हिसाब से किसे जीतना चाहिए तो उन्होंने कहा, 'मनवीर गुर्जर और लोपामुद्रा निश्चित ही शो में रहने के पात्र हैं। मैं नहीं समझता कि मनु और बानी विजेता बनने के लिए सही हैं। कुछ और ऐसे प्रतिस्पर्धी थे जो इस फिनाले में रहने के पात्र थे।' 'ये रिश्ता क्या कहलाता है' के स्टार महसूस करते हैं कि यह शो कुछ लोगों के प्रति पक्षपातपूर्ण है। वैसे रोहन फिनाले के इतने करीब आ जाने के बीच बाहर हो जाने से निराश हैं।
देओल खानदान की तीसरी पीढ़ी पर्दे तक पहुंचने को तैयार है और इसलिए अपने बेटे करण देओल को काफी दमदार तरीके से लॉन्च करने के लिए पूरी मेहनत कर रहे हैं सनी देओल। इन दिनों बेटे की डेब्यू फिल्म की शूटिंग के लिए सनी देओल हिमाचल प्रदेश के मनाली में हैं। यह एक रोमांटिक फिल्म है, जिसका नाम है 'पल पल दिल के पास'। सनी देओल ने फिल्म के सेट से अपनी एक तस्वीर इंस्टाग्राम पर पोस्ट की है, जिसके साथ फिल्म का नाम बताते हुए उन्होंने #manali #palpaldilkepaas #ppdkp #work #team #workday #lovemyjob जैसे और भी कई हैश टैग दिए हैं। Work Mode!! #manali #palpaldilkepaas #ppdkp #work #team #workday #lovemyjob #happy #movie #actor #filmmaker #life #thankful A post shared by Sunny Deol (@iamsunnydeol) on Mar 28, 2017 at 10:50pm PDT 59 साल के सनी इस फिल्म को डायरेक्ट भी कर रहे हैं, जो उनके ही बैनर 'विजेता फिल्म्स' के तले बन भी रही है। सनी ने पिछले साल सितम्बर में इस फिल्म का पहला लुक जारी किया था।
बेहतरीन और सहज अदाकारी से बॉलिवुड में अपनी एक खास जगह बनाने वाली विद्या बालन इंडस्ट्री की उन कुछ अभिनेत्रियों में से हैं जो अपने दम पर फिल्में हिट कराने का दम रखती हैं। उन्होंने इस बात को साबित किया है कि अगर काम का जुनून और कड़ी मेहनत करना आता हो तो, आप अपनी किस्मत खुद लिख सकते हैं। 1 जनवरी को एक तमिल परिवार में जन्मीं विद्या माधुरी दीक्षित और शबाना आजमी को देककर बड़ी हुई हैं और बचपन में उन्हें देखते हुए ही आगे चलकर सिनेमा जगत से जुड़ने का मन बना लिया। 16 साल की उम्र में उन्होंने एकता कपूर के टेलीविजन शो ‘हम पांच’ में काम किया लेकिन वह फिल्मों करियर बनाना चाहती थीं। उनके माता-पिता ने उनके इस फैसले का समर्थन किया, लेकिन साथ ही पढ़ाई पूरी करने की शर्त भी रखी। विद्या ने सेंट जेवियर्स कॉलेज से समाजशास्त्र में स्नातक डिग्री और इसके बाद मुंबई विश्वविद्यालय से मास्टर की डिग्री हासिल की। विद्या के लिए फिल्मों में करियर बनाने की राह आसान नहीं थी। मलयालम और तमिल फिल्म जगत में कई प्रयासों के बाद भी वह असफल रहीं। विद्या को बांग्ला फिल्म ‘भालो थेको’ से पहचान मिली। इस फिल्म में निभाए आनंदी के किरदार के लिए उन्होंने सर्वश्रेष्ठ अभिनेत्री का आनंदलोक पुरस्कार भी जीता। बॉलिवुड में उन्होंने ‘परिणीता’ फिल्म से कदम रखा। इस फिल्म में अपने अभिनय के दम पर उन्होंने सर्वश्रेष्ठ नवोदित अभिनेत्री का पुरस्कार जीता। इसके बाद उन्होंने ‘लगे रहो मुन्ना भाई’, ‘गुरु’ और ‘सलाम-ए-इश्क’ जैसी कई फिल्में की लेकिन लोगों ने उन्हें कुछ खास पसंद नहीं किय। साल 2007 में आई प्रियदर्शन की फिल्म ‘भूल-भुलैया’ उनके करियर के लिए नया मोड़ साबित हुई। इसमें निभाए गए 'अवनी' के किरदार की आलोचकों ने भी प्रशंसा की। इसके बाद 2009 में आई ‘पा’ और विशाल भारद्वाज की ‘इश्किया’ ने उन्हें सर्वश्रेष्ठ अभिनेत्री का फिल्मफेयर पुरस्कार दिलाया। यहां से विद्या के लिए सफलता के रास्ते खुल गए। इसके बाद उन्हें 2011 में आई फिल्म ‘द डर्टी पिक्चर’ के लिए राष्ट्रीय पुरस्कार (सर्वश्रेष्ठ अभिनेत्री) मिला। करियर को लेकर दिए एक साक्षात्कार में विद्या ने कहा कि हर फिल्म में एक नए किरदार को निभाना ही अपने आप में सबसे मुश्किल काम होता है, क्योंकि यह एक अलग व्यक्तित्व की बात होती है, लेकिन ‘डर्टी पिक्चर’ में निभाए सिल्क स्मिता के किरदार में ढल पाना मेरे लिए थोड़ा मुश्किल था। हम दोनों का व्यक्तित्व एक-दूसरे से बिल्कुल अलग था लेकिन सिल्क के किरदार ने मुझे मेरे अंदर के एक नए पहलू से मिलावाया। इसे निभाने के दौरान मैं अपने अंदर की हिचकिचाहट और डर से निकल पाई। विद्या के लिए उनका सबसे पसंदीदा किरदार ‘इश्किया’ फिल्म में निभाया कृष्णा वर्मा नामक महिला का है। वह कहती हैं कि कृष्णा का किरदार निभाना चुनौतीभरा था क्योंकि इसमें एक रहस्यमयी महिला का किरदार निभाना था। सुजॉय घोष की 2012 में आयी फिल्म ‘कहानी’ में विद्या द्वारा निभाया गया विद्या बागची नामक गर्भवती महिला के किरदार को भी लोगों ने काफी पसंद किया। हालांकि वजन को लेकर अक्सर उनकी आलोचना हुई लेकिन विद्या ऐसी बातों पर ध्यान नहीं देतीं। हाल ही में रिलीज हुई फिल्म ‘कहानी-2’ में विद्या ने दुर्गा रानी सिंह का किरदार निभाया था, जो उनके लिए अब तक का सबसे चुनौतीपूर्ण किरदार रहा है। विद्या का कहना है 'दुर्गा का किरदार बेहद मुश्किल था। इस फिल्म में मुझे जो किरदार मिला, वह एक ऐसी महिला का था, जो बाल यौन शोषण का शिकार रही। वह इस डर से बाहर नहीं आई और इसलिए अकेले रहना पसंद करती है। वहीं, दूसरी ओर जब वह किसी दूसरी बच्ची को इसका शिकार होते देखती है, तो उसे बचाने के लिए एकदम दुर्गा का रूप ले लेती है।' कल यानी एक जनवरी को वह अपना 37वां जन्मदिन मनाएंगी। यह एक पारिवारिक समारोह होगा, जिसमें केवल उनके दोस्त और परिवार के करीबी सदस्य शामिल होंगे।
छोटे परदे की चर्चित नागिन मौनी रॉय की तमन्ना है कि वह बड़े परदे पर पुलिसवाली बनकर अपना दबंग अवतार दिखाएं। मुंबई पुलिस के सम्मान में आयोजित कार्यक्रम उमंग में हिस्सा लेने पहुंची मौनी रॉय ने अपने दिल की बात सबके सामने रखते हुए कहा, 'मैंने अब तक जितने भी किरदार छोटे परदे में निभाये हैं वह सभी पावरफुल किरदार रहे हैं लेकिन उन किरदारों में देसीपन और बिल्कुल भारतीय महिलाओं की बात थी। अब मुझे सचमुच एक किरदार ऐसा निभाना है जो कई तरह की जिम्मेदारी से जुड़ा हो और ऐसा किरदार एक पुलिसवाली का ही हो सकता है। एक महिला पुलिस अफसर का रोल मेरे लिए अलग भी होगा और मैं इस तरह का किरदार खुद भी निभाने के लिए मानसिक तौर पर तैयार हूं।' वैसे मौनी को बॉलिवुड में फेमस पुलिसवालों की लिस्ट में सबसे ज्यादा पसंद सलमान खान का दबंग अवतार ही रहा है। मौनी दबंग के जैसा ही कोई किरदार निभाना चाहतीं है जो खास तौर से एक महिला पुलिस अफसर के लिए लिखा गया हो। मौनी बताती हैं कि निजी जिंदगी में वह बहुत लापरवाह हैं जिसकी वजह से कभी उनकी चीजें चोरी हो जाती हैं तो कभी उनसे कुछ गुम हो जाता है, ऐसे में वह दौड़कर पुलिस थाने ही जाती हैं और वहां उनकी मदद आसानी से हो जाती है।' मौनी आगे बताती हैं कि अब उन्हें मुंबई में रहते हुए दस साल हो गए हैं। इन दस सालों में मुंबई पुलिस ने हमेशा उनका साथ दिया है। मुंबई पुलिस को सबसे तेज और अलर्ट कहने वाली मौनी की माने तो पुलिस चौकन्नी हो कर अपनी ड्यूटी करती है तभी हम चैन की नींद सो पाते हैं। मुम्बई पुलिस के सम्मान में आयोजित इस प्रोग्राम में छोटे परदे और बॉलिवुड के तमाम कलाकारों ने शिरकत की।
फिल्म निर्माता करन जौहर बुधवार को NICU में सात सप्ताह से अधिक समय बिताने के बाद सरोगेसी से जन्मे यश और रूही को घर ले गए। सूर्य मदर ऐंड चाइल्ड हॉस्पिटल के एक सूत्र ने बताया कि करन बुधवार की दोपहर वह बच्चों को घर ले गए। करन के बच्चे अस्पताल के डायरेक्टर भूपेंद्र अवस्थी की देखरेख में थे। सूत्र ने कहा, 'उनके प्री- मच्योर बच्चों को सात फरवरी को भर्ती कराया गया था। उनके अस्पताल में भर्ती होने के बाद आज 50वां दिन है।' पढ़ें: कोल्ड प्ले नहीं बॉलिवुड के पुराने गाने सुन रहे हैं करन जौहर के बच्चे सोशल मीडिया पर उनकी कई तस्वीरे देखी जा रही हैं, जिनमें करन काले रंग के कपड़े पहने हुए अस्पताल से बच्चों को ले जाते हुए नजर आ रहे हैं। इससे पहले करन ने सोशल मीडिया पर कहा था कि जिनके प्री- मच्योर बच्चे हैं, उन्हें निराश नहीं होना चाहिए। पढ़ें: करन जौहर पिता बनने के बाद घबरा गए थे, जानिए वजह गौरतलब है कि करन जौहर सरोगेसी के जरिए दो बच्चों के पिता बने हैं। हाल ही में करन ने सोशल मीडिया के जरिए प्री-मच्योर बच्चों की पर​वरिश से जुड़ा एक इमोशनल मेसेज भी पोस्ट किया था जिसमें उन्होंने पहली बार पिता बनने के एहसास को करने ने बखूबी लिखा है।
लोपामुद्रा और बानी की लड़ाई 'बिग बॉस 10' के दर्शकों के लिए कोई नई बात नहीं। बिना दोनों की लड़ाई हुए कोई भी टास्क कभी पूरा नहीं हो सकता। 'बिग बॉस' के अगले एपिसोड में आ रही हैं एक्स कंटेस्टेंट मंदना करीमी, जो आज रात यानी 25 जनवरी की रात को दिखाया जाएगा। इसके अलावा फाइनलिस्ट के साथ 'बिग बॉस' मेला को इंजॉय करने आ रही हैं नितिभा कॉल भी। एक टास्क में मंदना से मौजूदा कंटेस्टेंट में से एक के खिलाफ अपनी नाराजगी जताने और उसकी वजह बताने को कहा जाता है। मंदना ने लोपा का नाम लिया है और इसकी वजह बताते हुए उन्होंने कहा कि वह एक छोटी बच्ची की तरह करती हैं और हर वक्त केवल बानी के बारे में बातें करती हैं। उन्होंने यह भी कहा कि लोपा को ऐसा लगता है कि वह इस घर में नंबर वन पोजिशन पर हैं, हो सकता है कि वह मिस इंडिया हो लेकिन इस घर में वह केवल एक छोटी बच्ची जैसा व्यवहार करती हैं। मंदना के इन कॉमेंट्स से लोपा इतनी दुखी हुईं कि उनके आंसू छलक पड़े।
नवाजुद्दीन सिद्दीकी की अगली फिल्म 'बाबूमोशाय बंदूकबाज़' का फर्स्ट पोस्टर रिलीज़ हो चुका है। इस पोस्टर में नवाजुद्दीन लुंगी और गंजी में दिख रहे हैं। नवाजुद्दीन के एक हाथ में जहां एक डिब्बा दिख रहा है, वहीं दूसरे हाथ के कंधे पर एक रेडियों टंगा है। कमर में पीछे के साइड से उन्होंने लुंगी से अपना पिस्तौल अटका रखा है। खबर है कि फिल्म इस साल मई में रिलीज़ हो सकती है। कहा जा रहा है कि मेकर्स को स्पेशल डांस नंबर के लिए अब तक कोई नहीं मिल पाया, इसलिए फिल्म की रिलीज़ डेट तय समय से आगे सरका दी गई है। मीडिया रिपोर्ट की मानें तो फिल्म पूरी तरह से बनकर तैयार है, लेकिन आइटम नंबर गाने के लिए शूटिंग अभी तक सिर्फ इसलिए नहीं हो पाई है, क्योंकि इसके लिए कोई सही लड़की नहीं मिली है। Teaser Poster of my next #BabumoshaiBandookbaaz @BabuBandookbaaz @KushanNandy https://t.co/R35SLVn60r&mdash; Nawazuddin Siddiqui (@Nawazuddin_S) 1490770826000 फिल्म की शूटिंग के दौरान कई तरह की दिक्कतें सामने आईं। चित्रांगदा सिंह के साथ नवाजुद्दीन की इस फिल्म की घोषणा साल 2014 में ही हुई थी। थोड़ी-बहुत शूटिंग के बाद इसका काम रुक गया और फिर साल 2016 जून में शूटिंग का काम फिर से शुरू किया गया, लेकिन डायरेक्टर से हुई बहस के बाद चित्रांगदा ने फिल्म छोड़ दी, क्योंकि वह पेटीकोट वाला कोई सीन नहीं करना चाहती थीं। फाइनैंशल दिक्कतों को लेकर फिल्म का काम एक बार फिर से रुका। खैर, इन सभी मुश्किलों के बाद अब फिल्म रिलीज़ के लिए तैयार है। वैसे इस पहले पोस्टर को लेकर आप क्या सोच रहे?
Prashant.Jain@timesgroup.com बीता साल कैसा रहा। नए साल का क्या प्लान है? नया साल मैं फैमिली के साथ सेलिब्रेट करूंगी। बीता साल मेरे लिए बेहद शानदार रहा। साल खत्म होते-होते सारेगामापा लिटिल चैंप्स में जज बनने का ऑफर आ गया। ये मेरे लिए बहुत बड़ी जिम्मेदारी होगी। जब आप कंटेस्टेंट होते हो, तो आपके ऊपर सिर्फ अपनी जिम्मेदारी होती है, लेकिन बतौर जज आपके ऊपर सबकी जिम्मेदारी होती है। मुझे लगता है कि जब आप जज करते हो, तो लोग आपको जज करते हैं कि आप लोगों को कैसे जज करते हो। मैं काफी इमोशनल हूं। मुझे लोगों को बैड फील कराना कतई पसंद नहीं है। इसलिए मेरे लिए कंटेस्टेंट को जज करना और उनमें से कुछ को शो से बाहर करना काफी मुश्किल होगा। लेकिन शो में यह सब तो करना ही होगा। इसलिए मैं इसके लिए रास्ता तलाश रही हूं कि कैसे उन्हें प्यार से मना करूं। जज बनने का ऑफर मिलने पर फर्स्ट रिएक्शन क्या था आपका? सच कहूं, तो पहली बार में मैंने जज बनने के लिए मना कर दिया था, क्योंकि मुझे लगा था कि अभी तो मैं खुद ही सीखने के प्रोसेस में हूं। हालांकि अब मैंने इंडस्ट्री में अच्छी पोजिशन बना ली है। पहले मैं अपने गाने उंगलियों पर गिना देती थी, लेकिन अब ये बहुत सारे हो गए और सारे ही हिट रहे हैं। लोगों को लगता है कि मैं जज बनने लायक हूं, तो मैं ऐसा कर रही हूं। बस फर्क यह आ गया है कि मैं पहले स्टेज के इस तरफ थी और अब स्टेज के उस तरफ पहुंच जाऊंगी।' आपने गाए गाने बेहद हिट रहे बीते साल में। कैसा फील करती हैं? मैं खुद को बहुत लकी फील करती हूं कि बीते साल के दो सबसे बड़े गाने मैंने गाए हैं। काला चश्मा यूट्यूब पर साल का सबसे ज्यादा देखा जाने वाला गाना बन चुका है। इसके अलावा लड़की ब्यूटी फुल को भी लोगों ने पसंद किया। ये दोनों ही गाने डांस फ्लोर्स पर पहली पसंद बने हुए हैं। इस साल मुझे यह डबल खुशी मिली है कि मैंने डांसिंग नंबर्स के अलावा दूसरे गाने भी गाए, जिन्हें लोगों ने काफी पसंद किया। आने वाले साल में भी मैं कई बड़े प्रोजेक्ट्स पर काम कर रही हूं। इसलिए मेरे कई बढ़िया गाने और सिंगल्स आएंगे। रियलिटी शोज पर अक्सर सवाल उठते हैं। आप क्या कहेंगी? मैं लोगों के सामने बड़ा एग्जामप्ल हूं, जो कि अपने दम पर पहचान बनाते हैं। हालांकि इसके लिए आपका माइंडसेट ऐसा होना बहुत जरूरी है कि मुझे कामयाब बनना ही बनना है। मैं तो अभी तक भी बहुत आगे जाने की प्लानिंग करती रहती हूं। मुझे लगता है कि तमाम कंटेस्टेंट्स में इसकी कमी हो जाती है। रियलिटी शोज को लेकर मेरी बहुत अच्छी सोच है। अगर इंडियल आइडल नहीं होता, तो मैं ऋषिकेश जैसे छोटे से कस्बे से पैदा हुई लड़की यहां तक नहीं पहुंच पाती। आप खुद सोचिए कि छोटे शहरों में रहकर आप कुछ नहीं कर सकते, लेकिन रियलिटी शो आपको शाहरुख खान के आगे परफॉर्म करा सकता है। मेरा मानना है कि हम सबको इसके लिए रियलिटी शोज का शुक्रगुजार होना चाहिए। ये आपको नॉर्मल इंसान से स्टार बना देते हैं। फिर वह आपकी रिस्पॉन्सिबिलिटी है कि आप उस सफलता को कितना आगे ले जाते हैं। हाल ही में आपने अपना ऐप भी लॉन्च किया है? मैंने डायरेक्ट अपने फैंस तक पहुंच बनाने के लिए अपना ऐप लॉन्च किया है। इसका रिस्पॉन्स मेरी उम्मीद से बेहतर है। हजारों लोगों ने मेरी ऐप को डाउनलोड किया है। मुझे इस बात की बेहद खुशी है कि बतौर सिंगर मुझे फैंस से इतना प्यार मिलता है। मुझे लोग बताते हैं कि मेरी फैन फॉलोइंग स्टार्स जैसी है। फेसबुक पर मेरे 10 मिलियन फैन हैं। मुझे खुशी है कि अब लोग सिंगर्स को भी इतना प्यार देने लगे हैं।
ऐक्टर रोहित रॉय का दावा है कि उन्हें ‘बिग बॉस’ शुरू होने के बाद से इसमें काम करने को लेकर प्रस्ताव मिलते रहे हैं लेकिन वह इस लोकप्रिय रिऐलिटी टीवी कार्यक्रम में प्रतिभागी बनने के बजाय दर्शक बनना ज्यादा पसंद करते हैं। टीवी सीरियल ‘स्वाभिमान’ के अभिनेता ने कहा, 'मैं बहुत बुरा प्रतिभागी साबित होऊंगा। बिग बॉस शुरू होने के समय से इसके मेकर्स मुझे आमंत्रित कर रहे हैं और मैं उनसे बात किए बगैर नहीं रह पाता। मुझे समझ नहीं आता कि आखिर वह मुझे क्यों फोन करते हैं जबकि मैं बहुत बुरा प्रतिभागी साबित होऊंगा।' उन्होंने कहा, 'मुझे मालूम है कि वहां 38 कैमरे हैं। मेरी एक जिंदगी, परिवार, एक नाम है और मैं इन सब पर बात करने के लिए बिग बॉस नहीं जा सकता। हालांकि मुझे बिग बॉस देखने में काफी मजा आता है। मैं इस कार्यक्रम में शामिल होने का फैसला लगभग करने ही वाला था लेकिन अंतिम क्षणों में मैंने अपने पैर पीछे खींच लिए।' रोहित अपनी आने वाली फिल्म ‘काबिल’ में नकारात्मक भूमिका में नजर आएंगे।
फिल्म निर्माता, निर्देशक और टीवी होस्ट करन जौहर इन दिनों बॉलिवुड अभिनेत्री कंगना रनौत से इतना खौफ खाते हैं कि कंगना का नाम सुनते ही भाग खड़े होते हैं। कंगना के नाम पर भागने की बात खुद करन ने सबके सामने कही। करन के चर्चित टॉक शो 'कॉफी विद करन' में एक सवाल के जवाब में कंगना के करन के ऊपर वंश-वाद का आरोप लगाया था। इसके बाद करन और कंगना के बीच की यह तनातनी बाद में भी जारी रही। दोनों ने एक-दूसरे के खिलाफ बयान-बाजी की। कंगना के नाम से डरे करन मंगलवार को सरोद वादक उस्ताद अमजद अली खान के शास्त्रीय संगीत की हस्तियों के जीवन पर लिखी एक किताब 'मास्टर ऑन मास्टर्स' के लॉन्च पर पहुंचे। इस कार्य्रकम में जब कंगना रनौत का नाम सुना तो उन्होंने वहां से भागने की बात कही। हालांकि करन यहां मजाक कर रहे थे। कार्यक्रम के दौरान एंकर और करन की बातचीत के दौरान जब एंकर ने करन से पूछा, 'आप 44 साल के हों। इसपर करन ने जवाब दिया, 'जी हां।, एंकर ने अपनी बात बढ़ाते हुए कहा, 'मुझे लगा आप और कम उम्र के हों।' इस पर करन ने कहा, 'मुझे लगा तुम कहोगे कि तुम 44 साल के हो पर लगते नहीं हों।' माहौल मजाक का था और इस बातचीत के दौरान इवेंट में मौजूद सभी लोग हंस रहे थे। एंकर ने आगे कहा, 'मैं नफरत की राजनीति में विश्वास नहीं रखता, मुझे लगता है प्यार ज्यादा ताकतवर है।' एंकर की इस बात पर करन ने एंकर से पूछा आप कौन हैं? जवाब में एंकर ने कहा, 'कंगना।' कंगना का नाम सुनते ही करन पहले तो एकदम खामोश हो गए लेकिन खुद को संभालते हुए बोले, 'सचमुच, अगर ऐसा है तो मुझे अभी यहां से भागना पड़ेगा।' वंश-वाद पर करन और कंगना की बयान-बाजी के बाद बॉलिवुड बहस छिड़ गई थी। तमाम सितारों ने इस पर अपनी प्रतिक्रिया भी दी थी। अब जब यह लगने लगा था कि दोनों के बीच का विवाद खत्म होने जा रहा है तभी करन जौहर का एक पुराना इंटरव्यू विडियो सामने आ गया, जिसमें वह इंडस्ट्री में भाई-भतीजावाद होने की बात स्वीकार कर रहे हैं। इंटरव्यू में करन कह रहे हैं कि उन्होंने आलिया और वरुण धवन को इसलिए ब्रेक दिया क्योंकि आलिया महेश भट्ट की और वरुण डेविड धवन के बेटे हैं। इस इंटरव्यू विडियो में दीपिका पादुकोण और टिस्का चोपड़ा भी नजर आ रही हैं।
ऐक्टर गौरव चोपड़ा 'बिग बॉस 10' के मजबूत प्रतिभागी माने जा रहे थे, लेकिन रविवार को 'बिग बॉस' के घर में गौरव का सफर खत्म हो गया। सोशल मीडिया पर फैंस के काफी सपॉर्ट के बीच नए साल में अपने घर लौटकर आए गौरव ने हमसे की एक खास बातचीत : नए साल पर आप 'बिग बॉस' के घर से अपने घर लौटे। कैसी लग रही है बाहर की दुनिया? अभी कोशिश कर रहा हूं इस दुनिया में दोबारा ढलने की। वैसे मेरे लिए थोड़ा सा अनइक्सपेक्टेड था उस दिन निकलना और जिस तरह से निकला, वह भी बड़ा अनइक्सपेक्टेड था। 'बिग बॉस' आपको बुलाकर एक इमोशनल स्पीच देकर बाय-बाय कह रहे हैं। ऐसा तो कभी हुआ ही नहीं। मैं भी थोड़ा इमोशनल हो गया था। फिर सोशल मीडिया पर फैन्स के सपॉर्ट की सुनामी आ गई कि ऐसे कैसे मुझे निकाल सकते हैं, हम होस्ट को बोलेंगे, हम चैनल को बोलेंगे। ट्विटर पर मैं नंबर वन ट्रेंडिंग पोजिशन पर था संडे की रात को। यह बहुत बड़ी बात है, क्योंकि जब बहुत बड़ी तादाद में लोग आपको सपॉर्ट करते हैं, तभी ऐसा हो पाता है, इसलिए मैं थोड़ा कन्फ्यूज हूं और थोड़ा इमोशनल भी हूं। एक-दो दिन लगेंगे इस सपने से बाहर आने में। बार-बार यह कहा गया कि आप किसी बात पर स्टैंड नहीं लेते। ऐसा क्यों? देखिए, शो पर बहुत सारी बातें सिर्फ कहने के लिए होती हैं। बहुत सी बातें सिर्फ दिखने के लिए बोली जाती हैं। बहुत सी लड़ाइयां सिर्फ कैमरे के लिए होती हैं। बहुत से लोगों को नीचा दिखाया जाता है, सिर्फ खुद ऊपर पहुंचने के लिए। वहां बहुत सी ऐसी चीजें होती हैं, जो दिल से नहीं होतीं। जब आप उनके साथ 24 घंटे रहते हो, तो समझ में आ जाता है। मैं वही करूंगा, जो मैं बाहर करता हूं। मैं उसी सलीके से रहूंगा, जैसे मैं बाहर रहता हूं। दिखने के लिए, शोर का हिस्सा बनने के लिए मैं कुछ अलग से कोशिश नहीं करूंगा। अगर मुझे लगेगा कि कोई चीज बहुत गलत है, जो नहीं होनी चाहिए या कोई अगर मेरे दोस्त के खिलाफ कुछ कहेगा, तो मैं उसके खिलाफ बोलूंगा, लेकिन अगर किसी छोटी सी बात पर कोई तीसरा आदमी कह रहा है, जिससे मेरा ज्यादा रिश्ता भी नहीं है और वे दो लोग आपस में सुलझा सकते हैं, तो उसमें मुझे जबर्दस्ती क्यों बोलना चाहिए, यह बात मुझे आज तक समझ में नहीं आई। ऐसा न मैं बाहर करता हूं, न मैं घर के अंदर करना चाहता था। आपको लगता है कि आपकी यही सोच आपके खिलाफ गई? मेरे मन में ये शंका आई जरूर थी कि क्या यह सभ्य तरीका बाहर समझ में आ रहा होगा? कहीं लोग ये तो नहीं समझ रहे होंगे कि यह सिचुएशन से बच रहा है! कुछ लोगों को भले ही यह लगता हो कि आपके आस-पास झगड़ा हो रहा है, तो आपको बोलना ही चाहिए लेकिन आपको टीवी पर यह समझ में नहीं आएगा कि वह झगड़ा ही झूठा है। इसलिए उस झगड़े में सिर्फ वही जाएगा जिसे गरज होगी दिखने की, जिसे नहीं होगी वह नहीं जाएगा। एक बहुत बड़ा फर्क है कि किसी को सातवीं या आठवीं बार बुलाया जाए, तब वह जाए शो में और जो ऑडिशन देकर आया हो शो में, दोनों का रवैया एक हो ही नहीं सकता। जिसे इनवाइट करके बुलाया गया है, वह वही करेगा जो उसकी इज्जत के खिलाफ नहीं जाएगा। दूसरे लोग तो कुछ भी करेंगे, क्योंकि वह उनकी जिंदगी का सबसे बड़ा मौका है। तुमने कॉफी क्यों चुराई? इस कॉफी में 5-5 ग्राम का हिस्सा सब लोगों का था? मैं ऐसे झगड़े में पड़ ही नहीं सकता। 'बिग बॉस' के बाद अब आगे क्या? अभी मैं थोड़ा कन्फ्यूज हूं। थोड़ी टेंशन डीमॉनेटाइजेशन वाली भी है। बैंक वालों को फोन करके पूछूंगा कि मुझे बताओ कि अब क्या करना है। मुझे तो मौका ही नहीं मिला कुछ भी सोचने का। मैं तो निकला ही 31 दिसंबर के बाद, इसलिए पूछूंगा उनसे कि कोई तरीका है या नहीं है। सीए से भी बात करनी पड़ेगी। सारे फाइनैंस देखने पड़ेंगे। अच्छी बात यह है कि हमारे पास ऐसा कुछ ब्लैक तो नहीं है, पर देखना पड़ेगा सब। फिर अकेला रहता हूं मुंबई में, तो बाकी कई छोटी-मोटी मैनेजमेंट करनी हैं। इसके बाद एक छोटी सी ट्रिप पर जाना चाहता हूं मां-बाप से मिलने के लिए। काम को लेकर भी काफी मेसेज हैं, मैं वह शुरू करूंगा, लेकिन अभी दो-तीन दिन लगेंगे सेटल होने में। अभी तो किसी से अंग्रेजी में बात करता हूं, तो लगता है कि अभी पीछे से आवाज आएगी कि 'बिग बॉस' चाहते हैं कि गौरव हिंदी में बात करें। शो का विनर कौन हो सकता है? शो का विनर कौन हो सकता है, यङ कह पाना तो मुश्किल है, क्योंकि कभी भी कुछ भी ट्विस्ट आ सकता है। मैं चाहूंगा कि बानी या रोहन जीतें, क्योंकि वे दोनों मेरे दोस्त हैं।
बिग बॉस 10 के फिनाले के ठीक एक हफ्ते पहले रोहन मेहरा घर से बेघर हो गए हैं। बाहर आने के बाद रोहन ने बानी के शो में अब तक टिके होने पर सवाल उठाया है। नवभारतभारतटाइम्स डॉट कॉम से बातचीत में रोहन ने कहा, 'मुझे यह बात समझ में नहीं आ रही कि किसी भी टास्क को सही तरह पूरा न करने वाली बानी आखिर अब तक शो में टिकी कैसे हैं। उनका स्वभाव कैसा है यह सबने शो में देखा ही होगा। वह बेहद स्वार्थी हैं किसी भी टास्क को उन्होंने कभी भी दिल से नहीं किया। ऐसा लगता था वह कोई भी टास्क सिर्फ मजे करने के लिए करतीं थीं और जब उनका मन नहीं होता तो बीच में छोड़ देती थीं। फिजिकली और मेंटली टास्क से तो वह दूर ही रहतीं थीं।' रोहन आगे कहते हैं, 'मैं बानी से नॉमिनेशन में हार गया इसलिए उनके बारे में ऐसा नहीं कह रहा हूं। मैं सचमुच पंद्रह हफ्तों से यही सोच रहा हूं की बानी आखिर यहां तक पंहुची कैसे ? वह हमेशा अपना गुस्सा दिखातीं थीं, चीजें तोड़ना-फोड़ना और हमेशा गालियां देने के बाद भी उनका यहां तक पंहुचना मुझे समझ नहीं आ रहा है। बाहर से आने वाले गेस्ट जैसे करन जौहर, सोनाक्षी सिन्हा, रणवीर सिंह यहां तक की सलमान खान ने भी उन्हें कई बार टास्क करने की हिदायत दी थी लेकिन वह किसी की भी बात सुनने को तैयार ही नहीं थीं।' रोहन यहीं नहीं रुके उन्होंने बानी की दोस्ती पर भी निशाना साधते हुए कहा, 'बानी किसी से भी दोस्ती नहीं निभातीं हैं, वह मौके की नजाकत को देखकर दोस्त बनातीं है, उनके दोस्त पहले गौरव थे उनके जाने के बाद नितिभा से दोस्ती कर ली और अब मनु से दोस्ती का खेल खेल रहीं हैं। मुझे लगता है दर्शकों को अभी तक यही समझ नहीं आया है कि बानी क्या कर रही है और क्या करना चाहती है, लोग उन्हें शो के अंत तक समझना चाहते होंगे, शायद इसलिए लोग उन्हें बार-बार मौका दे रहे होंगे।' बानी और लोपा मुद्रा के झगड़े पर बात करते हुए रोहन बताते हैं, 'देखिये दोनों के बीच हुए झगड़ों में कई बार दोनों की गलतियां होती थीं। लोपा ने कई बार झगड़े को खत्म करने की कोशिश की लेकिन बानी स्वभाव से बहुत रूड हैं, उन्हें सामने वाले को लेकर कोई फर्क ही नहीं पड़ता था।' बिग बॉस 10 के विजेता की संभावना पर रोहन कहते हैं कि लोपामुद्रा को शो जीतना चाहिए, वह अब तक हर मामले में बिल्कुल सही रहीं हैं। लेकिन लगता है बानी शो जीत जायेगी।
1. कहा जा रहा था कि पहले लीड रोल के लिए नवाज़ुद्दीन सिद्धिकी को अप्रोच किया गया था, लेकिन उन्होंने यह रोल निभाने से इनकार कर दिया। इसके पीछे वजह शायद साल 2000 में हंसल मेहता की फिल्म 'दिल पे मत ले यार' के दौरान दोनों के बीच हुई प्रॉब्लम हो सकती है। 2. सेंसर बोर्ड ने इस भारतीय संस्कृति के खिलाफ सब्जेक्ट वाली इस फिल्म को 'A' सर्टिफिकेट दिया और टीवी पर रात 10 बजे के बाद ही फिल्म का ट्रेलर दिखाने की अनुमति दी। हालांकि, हंसल मेहता ने इसका काफी विरोध किया, लेकिन सेंसर बोर्ड के चेयरमैन पहलाज निहलानी ने इसे मंहता का केवल पब्लिसिटी स्टंट बताया। उनका कहना था कि फिल्म के कॉटेंट के आधार पर इसे यह सर्टिफिकेट दिया गया है। होमोसेक्शुअलिटी का सब्जेक्ट बच्चों या टीनेजर्स के लिए नहीं, यह कहते हुए निहलानी ने इस मैटर को मेहता का पब्लिसिटी स्टंट करार दिया।
अभिनेता रितिक रोशन की फिल्म 'काबिल' रिलीज के लिए तैयार है, फिल्म अपने ट्रेलर और कहानी से ज्यादा शाहरुख खान की फिल्म 'रईस' के साथ क्लैश को लेकर पिछले काफी समय से खूब सुर्खियों में है। फिल्म के निर्माता राकेश रोशन भी अपनी फिल्म के प्रमोशन में जुट गए हैं। नवभारतटाइम्स डॉट कॉम से हुई खास बातचीत में राकेश रोशन ने विस्तार से बताया की आखिर क्यों वह उभरते कलाकारों के साथ काम करने पर जोर देते हैं। रितिक के साथ यामी गौतम की जोड़ी बनाने की बात पर राकेश अपने शुरुआती दिनों के फिल्मों की कास्टिंग का उदाहरण देते हुए कहते हैं, 'अपकमिंग कलाकारों के साथ काम करने के कई फायदे हैं। न तो किसी तरह का कोई नखरा उठाना पड़ता है और न ही डेट्स को लेकर कोई दिक्कत होती है।' रितिक के ऑपोज़िट यामी की कास्टिंग पर राकेश रोशन कहते हैं, 'अगर आप मेरी पहली फिल्म खुदगर्ज देखें तो पाएंगे कि मैंने हमेशा नई हिरोइन के साथ ज्यादा काम किया है। 'खुदगर्ज' में हीरो जहां शत्रुघ्न सिन्हा और जितेन्द्र थे तो वहीं फिल्म की हिरोइन भानुप्रिया और अमृता सिंह थी। उस वक्त दोनों ही चेहरे नए थे, दोनों ही हिरोइन को इंडस्ट्री में आए ज्यादा समय नहीं हुआ था। 'खून भरी मांग' बनाई तो रेखा को लिया। 'किशन कन्हैया' बनाई तो शिल्पा शिडोरकर और माधुरी को कास्ट किया था, उस समय माधुरी और शिल्पा दोनों नए थे। बेटे रितिक के साथ 'कहो न प्यार है' बनाई तो एकदम नई लड़की अमीषा पटेल को मौका दिया था। 'करन-अर्जुन' में शाहरुख और सलमान के साथ काजोल और ममता कुलकर्णी जैसे नए टैलेंट को ही कास्ट किया था।' राकेश अपनी बात आगे बढ़ाते हुए कहते हैं, 'कोई मिल गया' के लिए प्रीती जिंटा को एक बार में ही फाइनल कर लिया था और प्रियंका जब नई थीं तभी उनको 'कृष' के लिए साइन किया गया था। मैंने हमेशा अपकमिंग हीरोइन के साथ ही काम किया है, क्योंकि वह बहुत ज्यादा व्यस्त नहीं रहतीं, उनके सारे डेट्स मुझे मेरे हिसाब से मिल जाते हैं। मैं जब भी फिल्म बनाता हूं ये निश्चित कर लेता हूं कि हमारी फिल्म की हिरोइन फिल्म की पूरी शूटिंग के दौरान सेट पर मौजूद रहे। नई हिरोइ के साथ काम करने के कई फायदे भी होते हैं, जैसे कई बार फिल्म की शूटिंग किसी वजह से कैंसल हो जाए तो हिरोइन की अगली डेट के लिए कोई समस्या नहीं होती क्योंकि वह अपकमिंग स्टार होती हैं, उन्हें भी आगे बढ़ना होता है इसलिए वह खुद ही खूब मेहनत भी करतीं हैं।' हिरोइन के रूप में नई ऐक्ट्रेस को कास्ट करने को लेकर राकेश ने अपनी फिल्म 'कहो न प्यार है' की कास्टिंग का पूरा वाकया सुनाया। रितिक को लेकर जब राकेश 'कहो न प्यार है' बना रहे थे तब फिल्म के लिए उनकी पहली पसंद करीना कपूर थीं लेकिन शूटिंग शुरू होते ही करीना ने फिल्म छोड़ दी। ऐसे में फिल्म की पूरी टीम हड़बड़ा गई थी लेकिन राकेश ने बड़ी ही धैर्य से काम लिया। राकेश बताते हैं, 'हमने फिल्म कहो न प्यार है की शूटिंग के दो दिन पहले अमीषा पटेल को लिया था, क्योंकि पहले से फाइनल करीना ने शूटिंग के तीन दिन पहले फिल्म करने से मना कर दिया था। हमारी फिल्म शूटिंग के लिए पूरी तरह तैयार थी, फिल्म का सेट भी लग चुका था और एक घंटे की शूटिंग भी कर ली गई थी। बाद में मेरे प्रॉडक्शन मैनेजर ने पूछा कि फिल्म का सेट डिसमेंटल कर दें क्या, तो मैंने कहा बिल्कु्ल नहीं हम एक हफ्ते इन्तजार करेंगे।' राकेश आगे कहते हैं, 'इसी दौरान मैं एक शादी में गया था जहां मेरी मुलाकात एक करीबी दोस्त की बेटी अमीषा पटेल से हुई। मैं उससे बचपन में मिला था, लेकिन बाद में वह बोर्डिंग स्कूल चली गई और अब जाकर अचानक उस शादी में मिली। मैंने पूछा कि फिल्मों में काम करोगी, तो उसने कहा कि बिल्कुल करूगीं, लेकिन मुझे तो फिल्मों और अभिनय के बारे में कुछ भी नहीं है, पता नहीं मैं कैसे काम कर पाऊंगी। मैंने अमीषा को दुसरे दिन घर बुलाया और रितिक से उनकी मुलाकात करवाई। दोनों ने आपस में बातचीत शुरू की। मैंने उसी समय अमीषा से कहा कि तुम तैयार हो जाओ एक दिन बाद ही फिल्म की शूटिंग शुरू होगी।'
संजय दत्त और पूजा भट्ट स्टारर फिल्म ‘सड़क’ की रीमेक बनने की चर्चा लंबे समय से चल रही है। खबरों के मुताबिक, फिल्म में संजय दत्त और पूजा भट्ट की बेटी के रोल में आलिया भट्ट का नाम सामने आ रहा है। फिल्म की कहानी इस बार संजय दत्त को लेकर लिखी जा रही है, जो अपनी बेटी की जान बचाने के लिए सारी दुनिया को एक कर देता है। साल 1991 में आई फिल्म 'सड़क' में पूजा भट्ट और संजय दत्त लीड रोल में थे। पूजा भट्ट ने अब फिल्म 'सड़क' की रीमेक बनाए जाने का हिंट दिया है। फिल्म में पूजा के किरदार को फ्लैशबैक के जरिए दिखाया जाएगा। पूजा भट्ट ने हाल ही में इंस्टाग्राम पर इससे संबंधित कुछ तस्वीरें शेयर की थीं।   Fade in:25 yrs later-SADAK 2? #MaheshBhatt #SanjayDutt #reunion #25yrsofSadak #classic #classicsneverdie A post shared by Pooja B (@poojab1972) on Feb 10, 2017 at 3:41am PST   The Bhatt & the Dutt! Can one ask for more? #MaheshBhatt #SanjayDutt #Sadak #nostalgia #then #now #evergreen A post shared by Pooja B (@poojab1972) on Feb 6, 2017 at 1:48am PST संजय दत्त फिलहाल अपनी कमबैक फिल्म 'भूमि' की शूटिंग में व्यस्त हैं। जेल में पांच साल सजा काटने के बाद यह उनकी पहली फिल्म है। इस फिल्म को उमंग कुमार डायरेक्ट कर रहे हैं और भूषण कुमार इस फिल्म के प्रड्यूसर हैं।
मुंबई अक्सर विवादों में रहने वालीं बॉलिवुड ऐक्ट्रेस राखी सावंत पर गिरफ्तारी की तलवार लटकी हुई है। पंजाब पुलिस की एक टीम मुंबई में उनकी तलाश कर रही है। मंगलवार दोपहर राखी की गिरफ्तारी की खबर आई, हालांकि बाद में पंजाब पुलिस ने कहा कि राखी अभी गिरफ्त में नहीं आई हैं। लुधियाना के डेप्युटी पुलिस कमिश्नर धरूमन निंबले ने कहा कि राखी को गिरफ्तार करने गई पुलिस टीम को खाली हाथ लौटना पड़ा। वह अपने घर पर नहीं मिलीं। दूसरी तरफ ऐक्ट्रेस की प्रवक्ता के मुताबिक, राखी पुलिस के साथ है और उन्होंने सरेंडर किया है। महर्षि वाल्मीकि के खिलाफ कथित रूप से आपत्तिजनक टिप्पणी करने के मामले में लुधियाना की एक अदालत ने राखी सावंत के खिलाफ गिरफ्तारी वॉरंट जारी किया था। पुलिस के मुताबिक शिकायत दर्ज कराते हुए आरोप लगाया गया था कि राखी ने पिछले वर्ष एक निजी टीवी चैनल पर कार्यक्रम के दौरान महर्षि वाल्मीकि के खिलाफ टिप्पणी करके वाल्मीकि समुदाय की भावनाओं को आहत किया है। इस बीच राखी सावंत ने विडियो जारी कर माफी भी मांगी है। हालांकि, लुधियाना के पुलिस कमिश्नर कुंवर विजय प्रताप ने राखी की गिरफ्तारी की पुष्टि नहीं की है। इस प्राथमिकी के आधार पर 9 मार्च को गिरफ्तारी वॉरंट जारी हुआ। शिकायत करने वाले का कहना है, 'ऐसा करके अभिनेत्री ने महर्षि के अनुयायियों की भावनाओं को ठेस पहुंचाई है।' लुधियाना पुलिस का दो सदस्यीय दल गिरफ्तारी वॉरंट के साथ मुंबई पहुंचा था। Mumbai-Rakhi Sawant arrested by Punjab Police.She is arrested over case filed against her for making derogatory remarks on Valmiki(file pic) pic.twitter.com/KoqBIuaF8J — ANI (@ANI_news) April 4, 2017 अदालत की ओर से बार-बार सम्मन भेजे जाने के बावजूद राखी 9 मार्च को हुई मामले की सुनवाई में पेश नहीं हुई थीं। अदालत ने मामले की अगली सुनवाई की तारीख 10 अप्रैल तय की है। क्या कहा था राखी सावंत ने? राखी सावंत ने कहा था कि महर्षि वाल्मीकि पहले डाकू थे और फिर संत हो गए, इसी तरह सिंगर मीका सिंह भी बदल गए हैं और अब अच्छे हो गए हैं।
'बिग बॉस 10' के घर में सबसे ज्यादा कॉन्ट्रोवर्शल कोई रहा इस बार तो वह थे ओम स्वामी। घर वालों के साथ ओम स्वामी के दुर्व्यवहार और उनकी अहिंसापूर्ण हरकतों के बाद उन्हें घर से बाहर का रास्ता दिखाया गया था। क्या आप भी यही सोच रहे हैं कि इन दिनों स्वामी कहां व्यस्त हैं? तो देखिए यह विडियो, जिसे स्वामी ने खुद सोशल मीडिया पर पोस्ट किया है। खुद को भगवान का नुमाइंदा बताने वाले ओम स्वामी ने दावा किया है कि पिछले दिनों जो उत्तराखंड, दिल्ली एनसीआर में भूकंप आया उसकी वजह कुछ और नहीं बल्कि खुद बाबा ही हैं। उन्होंने दावा किया कि यह भूकंप इसलिए आया कि 'बिग बॉस' शो मेकरों ने उनके खिलाफ साजिश रची और शो में उनकी छवि को धूमिल किया गया। X तो उत्तराखंड में भूकंप क्यों आया? तो इसका भी जवाब है उनके पास। उन्होंने कहा, 'यह शो ज्यादातर उसी क्षेत्र के लोग देखा करते थे और बस इसी वजह से भूकंप के रूप में इस राज्य को सजा मिली है। उन्होंने यह भी कहा कि यदि लोग उनका मजाक उड़ाना बंद नहीं करते हैं तो इससे भी बड़ी त्रासदी देश में आ सकती है। ऐसे ही और चटपटी खबरें पढ़ने के लिए क्लिक करें misskyra.com पर।
शाहरुख खान इस समय अपनी 25 जनवरी को रिलीज होने वाली फिल्म 'रईस' के प्रमोशन में जुट गए हैं। एक बातचीत में अपनी फिल्म, अपने किरदार और नोटबंदी के बारे में बात करते हुए शाहरुख कहते है, 'फिल्म 'रईस' में मेरे किरदार की कहानी सात साल से 47 साल तक की है, फिल्म में मेरे लुक को बढ़ती उम्र के साथ बदलता हुआ दिखाया जाएगा। फिल्म के पोस्टर में जो दाढ़ी वाला लुक है वह मेरी इम्तियाज अली की फिल्म के लिए भी काम आ गया क्योंकि इम्तियाज को भी मेरा दाढ़ी लुक ही चाहिए था क्योंकि उनकी फिल्म का कैरेक्टर पंजाबी है तो थोड़ी पंजाबी वाली दाढ़ी के साथ इम्तियाज की फिल्म में नजर आऊंगा। शाहरुख 'रईस' में अपने निगेटिव रोल को अपनी ही फिल्म 'डॉन' के किरदार से तुलना करते हुए बताते हैं, 'दोनों ही निगेटिव किरदारों में फर्क है 'डॉन' जो भी करता है सब स्टाइलिश, सेक्सी और कूल लगता है और आप उसके लिए यही सोचेंगे की 'डॉन' को कभी मारा ना जाए। 'रईस' का किरदार अपनी गलतियों की जिम्मेदारी लेना जानता है और गलती करने की इसकी कोई लिमिट नहीं है। वह अपने धंधे से बड़ा किसी मजहब को नहीं मानता।' खबरें थीं कि 'रईस' का किरदार गुजरात के गैंगस्टर और शराब माफिया अब्दुल लतीफ की जिंदगी पर आधारित है। शाहरुख कहतें हैं, 'ये बात बिल्कुल गलत है, 'रईस' की कहानी बिल्कुल काल्पनिक कहानी है जो नब्बे के दशक पर बेस्ड है। मुझे लगता है ये कन्फ्यूजन इसलिए है क्योंकि हमारे लेखक, निर्देशक और फिल्म की पृष्टभूमि गुजरात की है। हमें इस बात के लिए एक नोटिस भी आया था लेकिन इसमें कोई भी सच्चाई नहीं है। ये फिल्म किसी भी जिन्दा या मर चुके इंसान की नहीं है, मैंने उनके ऊपर बनी एक गुजराती फिल्म देखी है, हम वही फिल्म फिर से क्यों बनाएंगें।' 'रईस' में सनी लियोनी पर सुपरहिट गाना 'लैला मैं लैला' फिल्माया है, इस पर शाहरुख कहते हैं, 'सनी का गाना कोई आईटम नंबर नहीं है, जब फिल्म देखेंगे तो पता चलेगा की सनी का पार्ट फिल्म के लिए कितना जरूरी है, फिल्म 90 के दशक की है तो हमने सोचा उस समय अगर कोई बार में जाता था तो कौन सा गाना बजता रहा होगा, हमें लगा उस समय का सबसे हिट गाना तो यही था, बस हमने इस गाने के अधिकार ले लिए। वहीं नोटबंदी पर शाहरुख कहते हैं, 'अब तो आमिर खान की फिल्म 'दंगल' ने अपने बिजनेस से साबित कर दिया है कि नोटबंदी का कोई असर मनोरंजन में नहीं हो रहा है, मेरी फिल्म 'डियर जिंदगी' भी आई थी और हमने जितना सोचा था उतना बिजनेस फिल्म ने किया, नोटबंदी से आने वाला समय भ्रष्टाचार और कालेधन से मुक्त होगा तो थोड़ी बहुत परेशानी हो रही है।'
शबाना आजमी, विशाल ददलानी और लता मंगेशकर ने विख्यात शास्त्रीय गायिका किशोरी अमोनकर के निधन पर मंगलवार को शोक जताया है। किशोरी (84) ने दादर पश्चिम स्थित अपने घर पर आधी रात से थोड़े समय पहले अंतिम सांस ली। बता दें कि उनके पति का पहले ही निधन हो चुका है। उनके परिवार में दो बेटे और पोते-पोतियां हैं। बॉलिवुड हस्तियों ने उनके निधन पर शोक जताया है। लता मंगेशकर ने कहा, 'मुझे अभी-अभी पता चला कि शास्त्रीय गायिका किशोरी अमोनकर जी का स्वर्गवास हुआ, यह सुनकर मुझे बहुत दुख हुआ। वह एक असाधारण गायिका थीं। उनके जाने से शास्त्रीय संगीत जगत की बड़ी क्षति हुई है। ईश्वर उनकी आत्मा को शांति प्रदान करे।' शबाना आजमी ने कहा, 'कितान बड़ा नुकसान...मैं उनकी बहुत बड़ी प्रशंसक रही हूं और खुद को खुशकिस्मत मानती हूं कि मुझे ऐसे समय में रहने का मौका मिला, जहां मैं किशोरी के गाने सुन सकी।' कैलाश खेर ने कहा, 'शास्त्रीय संगीत की महान गायिकाओं में से एक इस दुनिया को छोड़कर परलोक सिधार गईं... संगीत की संस्था...किशोरी अमोनकर की आत्मा को शांति मिले।' विशाल ददलानी ने लिखा, 'विख्यात गायिका किशोरी अमोनकर की आत्मा को ईश्वर शांति प्रदान करे। उनकी रोशनी के बिना संगीत की दुनिया की रोशनी मंद पड़ गई।' अशोक पंडित ने कहा है, 'किशोरी अमोनकरजी के निधन की खबर सुनकर दुख हुआ। अपने आपमें संस्था। संगीत की दुनिया उन्हें याद करेगी। श्रद्धांजलि...उनकी आत्मा को शांति मिले।' सलीम मर्चेंट ने कहा, 'किशोरी अमोनकरजी गुजर गईं...उनका संगीत अमर है और आने वाली पीढ़ियों को प्रभावित करेगा। वह हमारी भारत रत्न हैं... उन्हें बेहद याद करूंगा।'
अरबाज खान और मलाइका अरोड़ा पिछले कुछ सालों से अपनी प्रफेशनल लाइफ से कहीं ज्यादा अपनी पर्सनल लाइफ को लेकर सुर्खियों में रहे हैं। उनकी तलाक की खबरों के बीच कुछ समय पहले एक खबर यह भी थी कि अरबाज किसी लड़की को डेट कर रहे हैं। अब अरबाज ने अपनी डेटिंग को लेकर कुछ बातें कही हैं। हालांकि, अरबाज ने इन अफवाहों का खंडन करते हुए कहा कि तस्वीर में नज़र आ रही वह लड़की सिर्फ उनकी करीबी दोस्त हैं। ऐक्टर-प्रड्यूसर अब तक इस बात पर कायम थे कि वह मलाइका से अलग हो चुके हैं और अब भी सिंगल हैं। एक मुख्य अखबार से हुई हालिया बातचीत में अरबाज ने अब स्वीकारा है कि वह डेट कर रहे थे। जब उनसे पूछा गया कि क्या वह रिलेशनशिप में थे, अरबाज ने कहा, 'मैं रिलेशनशिप में नहीं हूं।' जब उनसे उन्हें लेकर डेटिंग की अटकलबाजियों के बारे में पूछा गया तो अरबाज ने कहा, 'कौन? यदि आपका सवाल येलो के लिए है तो बता दूं कि वह सिर्फ मेरी फ्रेंड है। मैं उनसे गोवा में मिला था और उनका अपना रेस्ट्रॉन्ट है।' जब उनसे उस रोमानियन लड़की के बारे में पूछा गया, जिनके साथ वह एक बार नज़र आए थे तो अरबाज ने कहा, 'हां, वह कोई और थी, जिसका नाम अलेक्ज़ेंड्रिया है। वह मेरी दोस्त है। हां, मैं डेटिंग कर रहा हूं। लेकिन, फिलहाल हम रिलेशनशिप में नहीं हैं और ऐसा होने में अभी काफी वक्त लगेगा।' खैर, ऐसा लग रहा है कि मलाइका से अलग होने के बाद अरबाज को फिर से अपना प्यार मिल गया है। हालांकि अरबाज और मलाइका आज भी अच्छे दोस्त हैं, लेकिन अरबाज ने अपने इंटरव्यू में यह भी कहा कि यदि उनकी और मलाइका की शादी चलनी होती, तो अब तक वे साथ में वापस आ गए होते। ऐसी ही और खबरें पढ़ने के लिए क्लिक करें misskyra.com पर।
रितिक रोशन की 'काबिल' और शाहरुख खान की 'रईस' के क्लैश को लेकर दोनों ही खेमों में खूब बयानबाजी हो रही है, अच्छी बात यह है कि इस आपसी बयानबाजी पर दोनों ही फिल्मों के लोग मर्यादा का खयाल रख रहें हैं। नवभारतटाइम्स डॉट कॉम से 'रईस' और 'काबिल' के क्लैश को लेकर हुई बातचीत में रितिक ने कहा कि दोनों फिल्में एक साथ रिलीज हो रहीं, फिल्में भले क्लैश हो जाएं शाहरुख के साथ उनकी दोस्ती कभी क्लैश नहीं होनी चाहिए। रितिक कहते हैं, 'अब जब दोनों ही फिल्मों की रिलीज तय हो चुकी है तो मैं यह नहीं सोचता कि क्या हो सकता था या क्या हो सकता है। मैं यह सोचता हूं कि अब आगे इस होने वाले टकराव पर मैं क्या कर सकता हूं। अब जो भी सबसे अच्छा हो सकेगा मैं वही काम करूंगा। ऐसा की कुछ शाहरुख भी कर रहे होंगे। शाहरुख और मैं दोस्त भी हैं और व्यापारी भी, दोनों का अपना-अपना मुकाम है। फिल्में आपस में टकराएंगी तो कोई बात नहीं, हमारी दोस्ती में कोई क्लैश नही आना चाहिए। जीवन में मिलने वाला हर तरह का अनुभव नया और अच्छा होता है।' रितिक और शाहरुख अच्छे दोस्त रहे हैं। दोनों के बीच कभी मनमुटाव वाली खबरें नहीं आईं। रितिक का कहना है कि वह इन दिनों अपनी फिल्म को लेकर खूब मेहनत कर रहे हैं। काबिल में रितिक रोशन ने एक नेत्रहीन के किरदार में नजर आएंगे। रितिक की मानें तो यह रोल उनके लिए काफी चैलेंजिंग रहा हैं। रितिक कहते हैं, 'इस फिल्म में उन्हें एक हीरो की तरह नहीं दिखना था बल्कि एक सामान्य, सच्चा और ईमानदार शख्स दिखाना था। मेरे लिए एक नेत्रहीन व्यक्ति का किरदार निभाना अब तक निभाए गए रोल में सबसे मुश्किल रहा।' रितिक के कहा कि वह ऐक्शन हीरो से लेकर एक मानसिक रोगी का किरदार निभा चुके हैं, आंखे शरीर का अहम हिस्सा होती हैं। रितिक 'काबिल' के एक दृश्य के बारे में बात करते हुए कहते हैं, 'एक सीन के दौरान एकदम से लाइट जलती हैं और आंखे बंद हो जाती है। इस शॉट को फिल्म के डायरेक्टर 1000 फ्रेम में शूट करना चाहते थे, जिसके लिए अपनी आंखों की मांसपेशियों को मजबूत करने के लिए कई तरह की एक्सर्साइज़ की प्रैक्टिस करनी पड़ी थी।' फिल्म काबिल 25 जनवरी को रिलीज हो रही है। रितिक के साथ फिल्म में यामी गौतम नजर आएंगी, फिल्म का निर्देशन संजय गुप्ता ने किया है और फिल्म के प्रोडूसर राकेश रोशन हैं। रितिक इससे पहले निर्देशक आशुतोष गोवारीकर की फिल्म 'मोहेन जोदारो' में दिखे थे उनकी यह फिल्म बॉक्स आॅफिस पर अच्छा प्रदर्शन नहीं कर पाई थी।
अनजाने में ही सही लेकिन अपनी कुछ संपत्तियों को हटा देने की वजह से सुपरस्टार सलमान खान के पिता सलीम खान एक बड़ी मुश्किल में फंसने से बच गए हैं। मंत्रालय से सहमति मिलने के बाद स्टेट फॉरेस्ट डिपार्टमेंट ने उस प्रॉपर्टी में आने वाले 1.3 हेक्टेयर जमीन को वैध करार दे दिया है। शहर के छोर पर बसा उनका पनवेल स्थित फार्महाउस जो 1.28 हेक्टेयर में अवैध रूप से फैला हुआ है, दरअसल वन विभाग की जमीन है। बीजेपी सरकार के पर्यावरण और वन विभाग ने इसे बचा लिया है और इसे वैध करार दे दिया गया है। सलीम खान के यह कहने के बाद कि उन्हें इस बात की जानकारी नहीं थी कि यह वन विभाग की जमीन पर बसा है, इसे वैध मान लिया गया। हालांकि, खान की कुछ प्रॉपर्टी जब्त कर ली गई है और उन्हें 21 लाख रुपए का हर्जाना भी देना पड़ा है। इस रेग्युलराइजेशन की शुरुआत स्टेट रेवेन्यू और फॉरेस्ट डिपार्टमेंट की ओर से की गई। केंद्रीय मंत्रालय के इशारे पर प्रदेश विभाग ने रायगढ़ जिले की इस जमीन को निजी इस्तेमाल में लाने की इज़ाज़त दे दी है। 1995 में बने इस बंगले को 90 के दशक में अवैध घोषित कर दिया गया था। इसके बाद 1998 में इसे लेकर विवाद तब खड़ा हुआ जब यहां काले हिरण, हिरण और मोर को यहां पालने के बारे में पता चला, जिसकी वजह से खान अब भी एक अलग केस में फंसे हैं। जमीन के बंटवारे को लेकर वन विभाग की ओर से यह आदेश सोमवार को आया, जिसपर मुख्य वन संरक्षक (मंत्रालय) के अध्यक्ष वीरेन्द्र तिवारी के हस्ताक्षर थे। इस आदेश से न केवल बंगला बच गया, बल्कि उस परिसर में मौजूद सर्वेंट क्वॉर्टर, पोल्ट्री फार्म, गराज, जकूज़ी के साथ स्विमिंग पूल, सभी इलेक्ट्रिकल काम और वहां तक पहुंचने वाली सड़क भी बच गई। वन विभाग के एक सीनियर अधिकारी इस आदेश के पक्ष में बात करते हुए कहा, 'सलीम खान जब यह जमीन खरीद रहे थे तो उन्हें यह पता नहीं था कि यह वन विभाग की जमीन थी। इसके बाद उन्होंने जमीन के डाइवर्ज़न के लिए अप्लाई किया। इस प्रपोज़ल की छानबीन राज्य सरकार ने की और फिर मामले को केन्द्र की ओर बढ़ा दिया गया।' वन संरक्षण ऐक्ट 1980 के तहत खान की कुछ संपत्ति जब्त कर ली गई और उन्हें 21 लाख का भुगतान भी करना पड़ा। अधिकारी ने बताया, 'उन्हें रायगढ़ के पोलादपूर तहसील में ठीक उतनी ही जमीन दी गई है, जितना कि उनका पनवेल में था। उन्हें 5.82 लाख के हर्जाने के साथ 9.41 लाख रुपए भी देने पड़े, जो कि पनवेल में उस जमीन की मौजूदा कीमत है।' कुल मिलाकर वन विभाग को उन्होंने 21 लाख रुपए का भुगतान किया है। अधिकारी ने बताया कि वह इस प्लॉट को बिना वन विभाग की अनुमति के न तो बेच सकते हैं और न ही किसी और के नाम पर ट्रांसफर कर सकते हैं।
1. ओम पुरी के साथ बोल्ड सीन के बारे में पूछे जाने पर मल्लिका शेरावत ने कहा था, 'मैंने इस फिल्म में ओम पुरी के साथ कुछ बोल्ड सीन दिए हैं। चूंकि वह सीनियर ऐक्टर हैं तो उनके साथ बोल्ड सीन करना मेरे लिए काफी कठिन था, लेकिन मैं इतना जरूर कहना चाहूंगी कि उन्होंने ऐसे सीन के लिए लिए मुझे सहज कर दिया। वह बेहद प्रफेशनल किस्म के इंसान हैं।' 2. फिल्म के एक पोस्टर में मल्लिका शेरावत एक ऐंबैसडर कार की छत पर तिरंगा में लिपटीं नज़र आ रही हैं। इस तस्वीर में तिरंगे के इस्तेमाल और बैकग्राउंड में राजस्थान विधानसभा की तस्वीर ने कॉन्ट्रोवर्सी को जन्म दिया, जिसके बाद राजस्थान की पॉलिटिकल पार्टी इस पोस्टर के खिलाफ हो गई। 3. फिल्म में कई जगह डबिंग सही नहीं है। आवाज और लिप्स के मूवमेंट में तालमेल नज़र नहीं आता।
पिछले दिनों टीवी शो 'बेहद' के लिए एक शानदार वेडिंग सेट तैयार किया गया था, जहां माया (जेनिफर विंगेट) और अर्जुन (कुशाल टंडन) की शादी होनी थी, लेकिन दुर्भाग्य से 7 फरवरी को शूटिंग के दौरान मंडप पर बैठे जेनिफर और कुशाल आग की चपेट में आ गए और ऐक्टर ने उनकी जान बचाई। शो के एक खास सीन में दिखाया जाना था कि सेट पर आग लग गई है और ऐसा हुआ भी, लेकिन देखते ही देखते इस प्लानिंग ने हादसे का रूप ले लिया। आग इतनी तेजी से फैला कि किसी को समझ नहीं आया। जेनिफर इस घटना के लिए बिल्कुल भी तैयार नहीं थीं और मंडप के बीच चारों ओर आग से घिर गईं। हालांकि, विडियो देखकर ऐसा लग रहा है कि वह तब तक भी इन सब घटनाओं को शायद शूट का हिस्सा ही समझ रही थीं। हालांकि, आग से लिपटे मंडप के बीच जेनिफर को देख कुशाल टंडन उन्हें बचाने के लिए दौड़े और जेनिफर को वहां से खींचते हुए बाहर निकाला। इस घटना में दोनों भी जख्मी हुए हैं। देखिए विडियो: सेट पर लगी आग, जान पर खेलकर कुशाल ने बचाई जेनिफर की जान कुशाल ने इस घटना का एक विडियो भी इंस्टाग्राम पर शेयर किया है और बताया कि रियल लाइफ में यह कितना भयानक और डरावना हो गया था। वह खुद को खुशकिस्मत समझते हैं कि उन्होंने अपनी को-स्टार को बचा लिया। ऐक्टर का आरोप है कि एक भी ऐक्शन डायरेक्टर जेनिफर की मदद के लिए आगे नहीं आए, जो कि इस हादसे की वजह से बिल्कुल सन्न हुईं खड़ी थीं। Sir it was n act for publicity .... i burnt my neck my legs ... jus for publicity brother ..... to much of a hunger... https://t.co/28JnpOEy4D&mdash; KUSHAL TANDON (@KushalT2803) 1486488480000 कुशाल ने ट्वीट कर बताया है कि इस घटना में उनकी गर्दन और पैर जल गए। कुशाल ने लिखा है कि यह सब उस वक्त काफी डरावना था। उन्होंने ऐक्शन डायरेक्टर्स पर सेफ्टी का इंतजाम न रखने का आरोप लगाया और कहा कि एक भी ऐक्शन डायरेक्टर उस लड़की को बचाने के लिए आगे नहीं बढ़े उस वक्त। कुशाल ने उस वक्त विवेकपूर्ण फैसला लेने के लिए भगवान का भी शुक्रिया अदा किया। It's actually so cliche...... u save a girl from fire .... have always Watched and imagined as a... https://t.co/JmSIXzcms8&mdash; KUSHAL TANDON (@KushalT2803) 1486484453000 बाद में जेनिफर ने अपनी जान बचाने के लिए ट्वीट कर कुशाल का शुक्रिया अदा किया।
बॉलिवुड में आमतौर पर लोग अपने रिलेशनशिप पर बात करने से कतराते और घबराते हैं। ऐसे में बोल्ड, बिंदास और बेबाक अभिनेत्री स्वरा भास्कर ने एक बातचीत के दौरान अपने रिलेशनशिप को लेकर खुलकर बात की। वह कहती हैं 'अब प्यार हो गया है और दुनिया जान गई है तो इसमें छुपाने वाली क्या बात है। मैं अपने रिश्ते हो लेकर बड़ी ईमानदार हूं। मेरा भी बड़ा मन होता है कि मैं हांथ पकड़ के मुस्कुराते हुए कपल फोटो खिंचवाऊं।' स्वरा कहती हैं, 'जी हां मेरा बॉयफ्रेंड है, अब तो सब लोग जानते भी हैं। अब झूठ बोलने से क्या फायदा। मैं 'रांझना' और 'तनु वेड्स मनु' सीरीज के स्क्रीन राइटर हिमांशु शर्मा को डेट कर रही हूं। हम दोनों 'रांझना' शूटिंग के दौरान नजदीक आए और 'तनु वेड्स मनु रिटर्न्स' के शूट के दौरान हमारा प्यार ऑफिशल हो गया था।' स्वरा आगे बताती हैं, 'हिमांशु की लोगों और प्रेस के सामने शांत व्यक्ति की इमेज है लेकिन घर में वह ठीक इसके उलट हैं। वह घर में बहुत बात करते हैं।' स्वरा हंसते हुए कहती हैं, 'मैं ज्यादा बोलने वाली लड़की हूं लेकिन मैं बहुत ही ईमानदार हूं।' स्वरा बताती हैं, 'काम के बीच अपने रिश्ते के लिए समय निकलना बहुत मुश्किल हो जाता है। पिछले दिनों अपनी शूटिंग में व्यस्त होने के कारण मैं हिमांशु से तीन हफ्ते नहीं मिली। क्योंकि जब मैं लगातार नाईट शूट कर रही थी और हिमांशु दिन में अपना काम करते थे। ऐसे में जब मैं शूटिंग से घर आती तो हिमांशु सो रहे होते और जब मैं सो जाती थी तब वह काम पर निकल चुके होते थे।' स्वरा कहती हैं, 'हिमांशु मीडिया के सामने इतने ज्यादा शर्मीले हैं कि अगर हम दोनों को किसी एक पार्टी में भी जाना हो तो वह मेरे साथ नहीं आते। वह पार्टी में या तो मुझसे पहले पहुंच जाते हैं या फिर देर से आते हैं। उन्हें मेरे साथ प्रेस में फोटो खिंचवाने में शर्म आती है और वह झिझकते हैं। मेरा बड़ा मन होता है कि मैं उनके साथ हाथ पकड़ के मुस्कुराते हुए कपल पिक्चर खिंचवाऊं।' स्वरा भास्कर की हाल ही में फिल्म 'अनारकली ऑफ आरा' रिलीज हुई है। फिल्म में स्वरा के काम को खूब सराहा जा रहा है।
अभिनेता रितिक रोशन और यामी गौतम स्टारर फिल्म 'काबिल' के निर्देशक संजय गुप्ता ने बेंगलुरु में 31 दिसंबर की रात लड़कियों के साथ हुई छेड़छाड़ की कड़ी निंदा की है। नवभारतटाइम्स डॉट कॉम से बातचीत में संजय ने बेंगलुरु की घटना का जिक्र होते ही महिलाओं की सुरक्षा से जुड़े सरकार के कामकाज के तरीकों पर सवाल उठाया। वह कहते हैं कि उनकी भी एक बेटी है और उन्हें उसके भविष्य को लेकर चिंता होती है, अगर समाज का माहौल ऐसा ही रहा तो भला कैसे उसकी परवरिश होगी। संजय ने कहा, 'मैं सरकार और उनके काम करने के तरीके से बेहद नाराज हूं, जो भी हो रहा है और चल रहा है वह बहुत बेकार है। मैं इस मामले में बिल्कुल भी डिप्लोमैटिक जवाब नहीं देना चाहता। मेरी भी एक बेटी है, जो बड़ी होगी और मैं इस तरह के माहौल में उसकी परवरिश नहीं करना चाहता हूं। मैं अपनी बेटी को कभी ये नहीं कहना चाहता कि बेटा यह छोटी स्कर्ट पहन कर बाहर मत निकलना, जब मैं अपने बेटे के कपड़ो के पहनने पर कोई रोक-टोक नहीं करता तो बेटी के कपडे पहनने पर क्यों कोई भी बात करूं।' बात करते-करते गुस्साए संजय ने आगे कहा, 'मैं अपने परिवार और बच्चों की सुरक्षा को लेकर चिंता कर रहा हूं। पावर में बैठे लोगों का भी तो परिवार होगा, उनकी भी तो बेटियां होंगी, क्या उनको क्या कोई चिंता नहीं होती और क्या वे अपने बेटियों के लिए चिंता नहीं करते? कितना मुश्किल है दोषी को पकड़ कर सजा देना।' उन्होंने कहा, 'सरकार से मेरी नाराजगी इस बात को लेकर भी है कि जब किसी रेपिस्ट को पकड़ लिया जाता है तो उसकी शक्ल को क्यों ढक दिया जाता है, दुनिया को उसका चेहरा क्यों नहीं दिखाया जाता? इन नियमों को बनाया किसने है और इन्हें क्यों हम फॉलो करें। सिर्फ बेंगलुरु की इस घटना पर हम लोग कुछ ज्यादा ही बिल फाड़ रहे हैं, इस तरह की घटना पूरे देश में खूब हो रही है, लेकिन उन घटनाओं की रिपोर्ट नहीं हो रही इसलिए वह घटनाएं लोगों की नजर में नहीं आ रही हैं। बेंगलुरु की घटना इस लिए चर्चे में हैं क्योंकि वह घटना कैमरे में कैद हो गई और मीडिया ने भी इस घटना की खबर बनाई।'
बॉलिवुड अभिनेत्री तापसी पन्नू इन दिनों अपनी रिलीज के लिए तैयार फिल्म 'नाम शबाना' को लेकर चर्चे में हैं। वह अपनी फिल्म के प्रमोशन में जी जान लगाकर जुट गईं हैं। इसी सिलसिले में नवभारतटाइम्स डॉट कॉम से हुई एक बातचीत में तापसी ने बताया कि अगर कभी पूर्व प्रधानमन्त्री इंदिरागांधी की बायॉपिक बनेगी तो वह इंदिरा जी का किरदार निभाना चाहेगीं। तापसी कहती हैं, 'जी हां मैं परदे पर इंदिरा गांधी बनना चाहती हूं और कौन नहीं चाहेगा उनका किरदार निभाना। मुझे लगता है कि इंदिरा गांधी के जीवन पर एक नहीं बल्कि फिल्मों की एक पूरी सीरीज बनानी पड़ेंगी। इंदिरा जी की लाइफ के प्रत्येक पहलू को अच्छी तरह जानने और समझने के लिए एक फिल्म से काम नहीं चलेगा। उनकी लाइफ पर जो भी फिल्म लिखेगा उसे भी बहुत मुश्किल होगी क्योंकि बहुत सारी जानकारियों को एक साथ मिलाकर लिखना आसान नहीं होगा।' 'नाम शबाना' में एक तेज-तर्रार महिला जासूस की भूमिका निभा रही तापसी कहती हैं, 'अगर मुझे रियल लाइफ में किसी की जासूसी करने को कहा जाए और मैं पास्ट में जा पाऊं तो मैं अपने देश की पूर्व प्रधानमंत्री इंदिरा गांधी की जासूसी करना चाहूंगी। इंदिरा गांधी की जिंदगी में इतने उतार-चढ़ाव रहे हैं कि मैं उनके बारे में सब कुछ जानना चाहूंगी।' तापसी आगे कहती हैं, 'अगर मैं 1970 में पहुंच कर अदृश्य इंसान बन जाऊं तो मैं इंदिरा गांधी के आसपास घूमती रहती। इतिहास में जितना ज्यादा इंदिरा गांधी के बारे में जानना चाहूंगी उतना किसी और के बारे में नहीं। इंदिरा हर दो साल में एक नई शख्स हो जाती थीं, फिर चाहे उनका राजनीति में आना हो, राजनीति में आकर शासन करना हो, आपातकाल हो या फिर उनकी शादीशुदा जिंदगी हो, उनकी जिंदगी बहुत सी रोचक और प्रेरक प्रसंगों से जुड़ी रही है।'
ऐक्ट्रेस यामी गौतम जल्द ही फिल्म 'काबिल' में रितिक रोशन के साथ नजर आएंगी। इस फिल्म में उन्होंने एक ब्लाइंड लड़की का किरदार निभाया है। एक खास मुलाकात ने यमी ने इस फिल्म के अलावा कई और निजी मसलों पर हमसे बात की... राकेश रोशन ने कहा है कि 'काबिल' में आपको हीरोइन के रूप में लेने के लिए निर्देशक संजय गुप्ता के मन में हिचकिचाहट थी। ऐसे में क्या आप पर भी खुद को साबित करने का दबाव था? मैं झूठ नहीं कहूंगी। वाकई मुझ पर इस बात का बहुत प्रेशर था। असल में इसी बात ने मुझे और ज्यादा मेहनत करने के लिए प्रेरित किया। वो प्रेशर फील करना बहुत जरूरी है। इस कारण मैं मानसिक और शारीरिक रूप से जितनी ज्यादा मेहनत कर सकती थी, मैंने की। मेरी मेहनत में टीम वर्क का भी बहुत बड़ा हाथ रहा। हर वक्त दिमाग में यही रहता था कि मैं कहीं इनकी उम्मीदों पर कमतर साबित ना होऊं। मैंने अपने किरदार को लेकर गहरी रिसर्च की। मैं चंडीगढ़ में एक ब्लाइंड स्कूल में जाने वाली थी, मगर जा नहीं पाई। मैंने यू-ट्यूब पर दृष्टिहीन लोगों के रहन-सहन और खान-पान को लेकर अध्ययन किया कि वह कैसे खाना बनाते हैं, कैसे रहते हैं, इनकी सुनने की क्षमता बहुत तेज होती है, तो उसे भी अपने बर्ताव में लाना जरूरी था। उनकी मानसिकता को समझना भी आसान नहीं था। रितिक ने मुझे बताया कि वह कुछ दृष्टिहीन लोगों से मिले हैं और उन्हें यह अहसास ही नहीं हुआ कि वो देख नहीं सकते। मैंने इसके लिए टैंगो डांस का अभ्यास भी किया। अपनी भूमिका को विश्वसनीय बनाने के लिए मैंने हर तरह से मेहनत की है। रितिक की हीरोइन बनकर कैसा लगा आपको? उनके साथ काम करने का अनुभव आपके लिए कैसा रहा? बहुत अच्छा, बहुत ज्यादा अच्छा! जो उनके साथ काम करता है, सिर्फ उसको ही पता है कि कितनी मेहनत लगती है उन्हें अपने किरदार को जानदार बनाने में। वह सुपरस्टार हैं, ग्रीक गॉड हैं, ऐसा हम लोग मानते हैं, लेकिन वह इन सब बातों पर बिल्कुल ध्यान नहीं देते। रितिक जब भी सेट पर आते है तो बोलते हैं कि चलो कुछ नया करते हैं। वह सिर्फ अपने किरदार के लिए ही नहीं, आपके लिए भी सोच रहे होते हैं। वह हार्डवर्किंग है और डांस तो बहुत बढ़िया करते ही हैं। हर सीन और स्टेप में उनकी मेहनत में कोई कमी नहीं आती है। उनसे मेरी मुलाकात सेट पर ही हुई थी। मैं उन्हें शूटिंग करते हुए देख रही थी। अपने किरदार को लेकर वह हमेशा फोकस्ड रहते हैं। वह खुले विचारों के हैं। मैं नर्वस थी कि मुझे इतने बड़े स्टार के साथ काम करने का मौका मिला है। ऊपर से यह किरदार बहुत चुनौतीपूर्ण है। यह सबकुछ मेरे लिए नया था, लेकिन जब मैंने उनसे कहा कि मैं बहुत नर्वस हूं, तो वह बोले कि मैं भी नर्वस हूं रितिक रोशन के साथ लीड ऐक्ट्रेस के तौर पर काम करने के बाद क्या आपको लगता है कि एक हीरोइन के रूप में आपकी लीग बदल जाएगी? मैं मानती हूं कि हीरोइन के रूप में आपकी लीग बहुत जरूरी होती है। मैं इसे झुठला नहीं सकती। वैसे इससे पहले मैं अजय देवगन के साथ भी 'ऐक्शन जैक्सन' में काम कर चुकी हूं। यह अलग बात है कि वह फिल्म नहीं चली, मगर फिलहाल मैं किसी लीग के बारे में नहीं सोच रही हूं। मैं इस समय बहुत खुश हूं, क्योंकि मुझे ट्रेलर और प्रोमोज से तारीफ मिल रही है। फिर मेरी आने वाली फिल्म 'सरकार' में मुझे इंडस्ट्री के महानायक अमिताभ बच्चन जी के साथ काम करने का मौका मिल रहा है। मैं चाहती हूं कि मुझे बड़े निर्देशकों और स्टार्स का साथ काम करने का मौका मिले, मगर साथ ही मुझे अपनी भूमिका को लेकर संतुष्टि भी मिलनी चाहिए। इस भूमिका को करते हुए क्या आप दृष्टिहीन लोगों से खुद को ज्यादा जोड़ पाईं? बिलकुल! और मुझे लगता है कि मुझसे पहले मेरा परिवार उनसे जुड़ गया था। मैं आपको एक दिलचस्प बात बताना चाहती हूं कि आज से दस साल पहले मेरा पूरा परिवार नेत्रदान कर चुका है, जिसमें मैं भी शामिल हूं। यह संयोग ही है कि मेरे पिता ने कुछ दिन पहले मुझे उस आई डोनेशन के कार्ड का स्नैप शॉट भेजा था और मैं भावुक हो गई। मुझे लगा कि आई डोनेशन के निर्णय के सालों बाद मुझे 'काबिल' जैसी फिल्म करने का मौका मिल रहा है, जिसमें मैं एक अंधी लड़की बनी हूं। घर में हम चार लोग नेत्रदान कर रहे हैं। मेरे माता-पिता, मैं और मेरी बहन। सालों पहले मेरे पैरंट्स ने इस बारे में हमसे बात की थी और यह विचार हम सभी को अनोखा लगा था। उसी वक्त हमारे परिवार ने नेत्रदान करने का फैसला कर लिया था। आपके और पुलकित के बारे में जो खबरें आती हैं, उन्हें कैसे हैंडल करती हैं आप? मैं किसी भी ऐसी चीज के बारे में नहीं सोचती हूं, जिसमें मैं भरोसा नहीं करती। मुझे यहां मेरा काम लाया है। आप या मीडिया आज मुझसे इसलिए मिल रहा है क्योंकि मैं काम कर रही हूं। कल को अगर मेरे पास काम नहीं होगा, तो कोई पूछने वाला भी नहीं होगा। काम है तो मैं हूं, काम नहीं है तो मैं भी नहीं। इसलिए अपने काम के अलावा ऐसी तमाम बातों को मैं नजरअंदाज करती हूं। किसी के लिए कुछ भी लिखना बहुत आसान होता है, लेकिन वह यह नहीं सोचते कि इसमें मेरा परिवार भी शामिल है। 'सरकार 3' के बारे में कुछ बताइए? 'सरकार 3' को लेकर मैं बहुत ही एक्साइटेड और होपफुल हूं। अमित सर तो हर तरह के किरदार जी चुके हैं और आज भी उनके जज्बे में कोई कमी नहीं आई है। मैं तो उनकी तुलना में कुछ भी नहीं हूं, मगर उनसे प्रेरणा लेकर इतना जरूर कह सकती हूं कि मैं अपनी किसी भी भूमिका में कोई कोताही नहीं बरतूंगी। सरकार में आप मुझे एक नए रूप में देखेंगे। फिल्म में मैं 'सरकार' को मारना चाहती हूं, क्योंकि उन्होंने मेरे पिता को मार डाला था। इस फिल्म में मेरी भूमिका ग्रे शेड लिए हुए है। मैंने इसमें बंदूक भी उठाई है। आपकी खूबसूरती का राज क्या है? मैं इसका पूरा श्रेय मैं अपने मेकअप आर्टिस्ट, डीओपी और मेरे माता-पिता को देती हूं। 'काबिल' मेरे लिए इस लिहाज से बहुत स्पेशल फिल्म है। मेकअप के नजरिए से ऐसा कही नहीं लगना चाहिए था कि ओवर हो गया है। इसके लिए मैंने सोशल मीडिया पर बहुत सारे वीडियोज देखे, जिनमें दृष्टिहीन लड़कियां मेकअप ट्यूटोरियल दे रही थीं। इस फिल्म में मैं सुप्रिया का किरदार निभा रही हूं, जो एक वर्किंग गर्ल है। वो सब कुछ करती है। ट्रैवल करती है, काम करती है, पियानो क्लासेस लेती है, तो इसलिए इस लड़की को खूबसूरत और मासूम दिखाना जरूरी था।
अभिनेत्री अक्षरा हासन इन दिनों अपनी रिलीज के लिए तैयार फिल्म 'लाली की शादी में लड्डू दीवाना' के प्रमोशन में जुटी हैं। इसी सिलसिले में नवभारतटाइम्स डॉट कॉम से हुई खास बातचीत में अक्षरा ने बताया कि वह उस समय का इंतजार बड़ी ही बेसब्री से कर रही हैं जब वह अपने पापा कमल हासन, मम्मी सारिका और दीदी श्रुति हासन के साथ किसी फिल्म में काम करें। अक्षरा कहती हैं, 'पापा, मम्मी और दीदी के साथ फिल्म में काम करने को लेकर मैं सोच रही हूं। मुझे लगता है एक फिल्म में सभी साथ काम करने से अच्छा है कि सबके साथ एक-एक फिल्म की जाए। वैसे अभी तक तो हमारे पूरे परिवार को लेकर कोई कहानी मेरे पास नहीं आई। लेकिन मैं ऐसे ऑफर का इंतजार कर रही हूं।' साल 2015 में अमिताभ बच्चन और साउथ स्टार धनुष के साथ निर्देशक आर बाल्की की फिल्म 'शमिताभ' के बाद अब जाकर दूसरी हिंदी फिल्म में नजर आने के लिए तैयार अक्षरा कहती हैं, 'मैं हड़बड़ी में, तेजी से ज्यादा फिल्में करने से अच्छा यह समझती हूं कि मुझे अच्छे रोल और अच्छी स्क्रिप्ट मिले, अब इसके लिए भले मुझे इंतजार करना पड़े। मेरे लिए अच्छी स्क्रिप्ट बहुत महत्वपूर्ण है। जब तक मुझे अच्छे किरदार और स्क्रिप्ट नहीं मिली मैं रुकी रही, कोई भी काम नहीं किया। मैंने पहले से ही अपनी सोच, तरीका और रास्ता बना लिया है और मुझे इस रास्ते से भटकना नहीं है।' पहली फिल्म 'शमिताभ' की असफलता पर अक्षरा कहती है, 'मैं अपनी फिल्म के बॉक्स ऑफिस कलेक्शन के बारे में ज्यादा नहीं सोचती। मुझे मेरे रोल के लिए तारीफ खूब मिली, आज भी लोग मुझे मेरे रोल और फिल्म की तारीफ करते हैं।' अपनी फिल्मों के चुनाव पर अक्षरा कहती हैं, 'मैं ऐसी कोई फिल्म नहीं करना चाहती जिसे दस साल बाद देखूं तो सोचना पड़े कि इस फिल्म में काम करके मैंने गलती करदी थी। मैं अपनी फिल्मों का चुनाव खुद करती हूं। जब कभी कोई कन्फ्यूजन होता है तो मम्मी, पापा और दीदी से पूछती हूं। लेकिन ऐसे मौके कम ही आते हैं।' 'लाली की शादी में लडडू दीवाना' में अक्षरा के अलावा विवान शाह, अक्षरा हासन, गुरमीत चौधरी, कवीता वर्मा, सौरभ शुक्ला, दर्शन जारीवाला और संजय मिश्रा भी अहम किरदारों में दिखाई दे रहे है। यह फिल्म 7 अप्रैल को सिनेमाघरों में दस्तक देने वाली है।
मुंबई हॉलिवुड अभिनेता ह्यू जैकमैन का मानना है कि शाहरुख खान उनकी फिल्म 'द वुल्वरीन' का किरदार बखूबी निभा सकते हैं। इस पर शाहरुख ने कहा कि वह इस लुक में शानदार नजर आएं, इसके लिए उन्हें लगता है कि उनकी छाती पर बाल होने जरूरी हैं। ताइवान में फिल्म के प्रचार के दौरान जैकमैन ने कहा, 'हो सकता है कि शाहरुख खान यह किरदार निभा पाएं।' ट्विटर पर एक महिला प्रशंसक की पोस्ट पर प्रतिक्रिया व्यक्त करते हुए शाहरुख ने पोस्ट किया, 'इसके लिए छाती पर बाल होने जरूरी हैं। हालांकि इस पर काम कर रहा हूं। लव यू ह्यू और वुल्वरीन।' Hair on the chest ladyneed hair on the chest!! Working on it though. Love Hugh & Wolverine. https://t.co/LZKOqhLPdU — Shah Rukh Khan (@iamsrk) March 3, 2017 जैकमैन ने 17 साल पहले शुरू हु़ई 'द वुल्वरीन' श्रृखंला की फिल्म में एक सुपरहीरो की भूमिका निभाई थी। जैकमैन 'एक्स-मैन' श्रृंखला की नौ फिल्मों में वुल्वरीन (एक मांसाहारी स्तनपायी जीव) का किरदार निभा चुके हैं। 'लोगन' में जैकमैन ने आखिरी बार वुल्वरीन की भूमिका निभाई थी। 'लोगन' तीन मार्च को भारत समेत दुनियाभर के थियटर्स में रिलीज हुई।
पुलिस इंस्पेक्टर अपनी जांच में इस नतीजे पर पहुंचता है आयशा महाजन की हत्या के वक्त घर में सिर्फ उसके पिता डॉक्टर महाजन मौजूद थेे, सो वह उन्हें अरेस्ट कर लेता है। वहीं, जब मामला सीबीआई के पास आता है तो इंस्पेक्टर अपनी जांच में शक की सुइयां सर्वेंट क्वार्टर में रहने वाली रेम्मी पर भी पहुंचती हैं। रेम्मी ने आयशा को बचपन से पाला पोसा है और इसी के साथ डॉक्टर के नर्सिंग होम में नर्स का काम भी कर रही है। घरेलू नौकर का कुछ पता नहीं। सीबीआई का शक डॉक्टर महाजन की महिला दोस्त के साथ आयशा की मां डॉक्टर आरती पर भी है। इसकी पुख्ता वजह भी है पारस्कर के पास। दरअसल, लोकल पुलिस जब डॉक्टर महाजन के फ्लैट में पहुंची तब डॉक्टर महाजन के शरीर पर बेटी के नाखूनों से बनी खरोंचों के निशान थे। बेटी के शरीर पर भी पिता के नाखूनों की खरोंच थीं। बेटी के हाथों में पुलिस को पिता के सिर के कुछ बाल भी मिलते हैं। पिता नौकर को तलाशने की बात करता है, लेकिन मां इस बारे में चुप्पी साधे हुए है। ऐसे में पारस्कर इस केस से जुड़े हर शख्स को डॉक्टर महाजन के उसी बंगले में बुलाता है, जहां मर्डर हुआ। आखिर में पारस्कर जब आयशा की मां डॉक्टर आरती को कातिल बताता है तो सभी भौचक्के रह जाते हैं।
अभिनेत्री तापसी पन्नू की पिछले दिनों 'रनिंग शादी' और 'द गाजी अटैक' दो फिल्में रिलीज हुईं। अब तापसी अपनी साल की तीसरी सबसे बड़ी फिल्म 'नाम शबाना' के प्रमोशन में जी जान से जुट गईं हैं। नवभारतटाइम्स डॉट कॉम से हुई खास बातचीत में तापसी ने अपनी फिल्म से जुड़े तमाम सवालों के जवाब दिए। अंतरराष्ट्रीय महिला दिवस पर जारी एक विडियो, जिसमें आप महिलाओं को क्लीवेज मैनेज करना सिखा रही हैं, उस विडियो के बारे में बताएं। मुझे यह नहीं पता था कि यह विडियो महिला दिवस के दिन जारी किया जाएगा। मुझे कहा गया था कि क्लीवेज को लेकर आप अपने विचार अलग-अलग ढंग से रख सकतीं हैं। मेरे मन में जो आया मैंने बोल दिया था। मुझे यह तो बिलकुल भी नहीं पता था कि इसे स्वरा के साथ मिक्स करके इस विडियो को इस तरह एडिट किया जाएगा। मेरे लिए यह सरप्राइज था जब सुबह मैंने देखा, लोगों के खूब फोन आए और ढेर सारे मेसेज भी। इस विडियो के जरिए मेरा कहना था कि एक लड़की को अपने कपड़ों के पहनने का निर्णय खुद लेना चाहिए। कोई और तय नहीं करेगा का लड़की को क्या पहनना है। X पहले इस फिल्म का नाम 'मीरा' रखा गया था। नाम क्यों बदला गया? मुझे फिल्म के नाम को लेकर कुछ सोचना नहीं था, इसलिए मैं उन सब चक्करों में नहीं पड़ी। मैंने इस फिल्म में अपने काम के अलावा किसी और चीज पर बिलकुल भी ध्यान नहीं दिया है। मेरा इस फिल्म में काम इतना ज्यादा था कि मेरे पास कुछ और सोचने का टाइम ही नहीं था। दूसरी बात 'नाम-शबाना' का किरदार दूर-दूर तक मेरे असल जिंदगी से किसी मायने में मेल नहीं खाता, इसलिए मेहनत और भी ज्यादा करनी पड़ी। इससे पहले जो भी फिल्में मैंने की हैं उन सभी के किरदार कहीं न कहीं मुझसे मेल जरूर खाते थे। इस फिल्म में मेरे लिए शारीरिक और मानसिक मेहनत बहुत थी। X किरदार की तैयारी को लेकर किस तरह की और कितनी ट्रेनिंग की? मुझे 'बेबी' की रिलीज के बाद ही पता चल गया था कि मैं 'नाम-शबाना' में काम कर रही हूं तो मेरी ट्रेनिंग तभी से शुरू हो गई थी। मैं एक तरह की मेंटल ट्रेनिंग भी ले रही थी क्योंकि मुझे किरदार को बहुत अच्छी तरह समझना था। मैंने डेढ़ साल इस फिल्म की ट्रेनिंग की है। फिल्म करते वक्त मेरे रिसर्च में एक यह बात भी सामने आई कि फीमेल जासूस को इसलिए लिया जाता है क्योंकि उनके अन्दर एक अलग तरह का सेन्स होता है और वह मल्टीटास्क कर सकती हैं। मैं पूरे समय यही सोचती रहती थी कि मैं यह अनदेखा और अनजाना किरदार कैसे निभाउंगी। यह फिल्म दूसरी ऐक्शन फिल्मों से कितनी अलग है? यह फिल्म दूसरे ऐक्शन फिल्मों से एकदम अलग होगी, मैं यहां सिर्फ फीमेल ऐक्शन फिल्मों की बात नहीं कर रही हूं। डायरेक्टर नीरज पांडे की फिल्मों में रियल ऐक्शन होता है। देखिए, ऐसा नहीं होगा कि मैं किसी सात मंजिली बिल्डिंग से छलांग मार के खड़ी हो जाउंगी, या फिर एक मुक्का मारूंगी तो पचास लोग गिर जाएंगे। इस फिल्म में हमने मार्शल आर्ट के असल ट्रिक्स, स्टंट, किक, पंच और डिफेन्स की ट्रेनिंग ली है और बाद में फिल्म में इस्तेमाल किया है। 'बेबी' के दौरान मैंने सीखना शुरू किया था मार्शल आर्ट सीखना, जिसे बाद में मैंने जारी रखा। मैं बहुत ज्यादा टेक्निकल में न जाते हुए यह बता देती हूं कि जिस मार्शल आर्ट को मैंने सीखा है उसकी खासियत यह है कि उसमें यह फर्क नहीं पड़ता है कि आप लड़की हो, लड़के हो या फिजिकली छोटे हों। यह मार्शल आर्ट का ऐसा रूप है जिसे सीखने के बाद आप खुद से डबल-ट्रिपल साइज के इंसान को गिरा सकते हो। किरदार के लिए इतनी लंबी ट्रेनिंग की जरूरत क्यों थी ? मार्शल आर्ट की एक और तकनीक है जिसे मैंने बाद में सीखा, क्योकिं यह सब सीखना मेरे किरदार के लिए बहुत ही जरूरी था। मेरा किरदार एक कॉलेज जाने वाली लड़की का है जो अपने कॉलेज में स्पोर्ट्स की तरह यूनिवर्सिटी लेवल में मार्शल आर्ट खेलती है। यह सब सीखना इसलिए जरूरी है, क्योंकि अगर आपको बेसिक मार्शल आर्ट आता है तो आपकी फाइट साफ-सुथरी नजर आती है। यह ऐसा नहीं होता कि एक किक मारा फिर एक सेकंड का गैप फिर एक मुक्का मारा और एक सेकंड का गैप हो गया, यह बहुत ही ज्यादा अग्रेसिव फाइट होती है इसलिए इसे डिफाइन करने के लिए बेसिक मार्शल आर्ट सीखनी पड़ती है। इतना ऐक्शन और स्टंट किया कहीं कोई चोट लगी थी आपको? जब मैं यह फाइट कर रही थी या सीख रही थी तब कई बार खूब चोटें भी लगी हैं। कई बार कुर्सियां और मेज टूटे हैं। इतनी मेहनत करने के कारण मुझे खाने-पीने में परहेज नहीं करनी पड़ी। आज के युवाओं को क्या सलाह देगीं? आज के युवा का खून ज्यादा गरम है। आज हर निर्णय वह खुद लेते हैं। मां-बाप जो कहना है कहते रहें, लेकिन उन्हें अपने मन का ही करना है ऐसा ऐटिट्यूड आ गया है आज युवाओं के अंदर। मेरी सलाह आज के यंगिस्तान को यही है कि हर किसी को अपनी लाइफ का एक गोल बनाना चाहिए। अब यह गोल चाहे आपके काम से जुड़ा हो, सोसाइटी का हो या देशभक्ति का हो, गोल होना जरूरी है वरना आपके सुबह उठने और जीने का मकसद क्या होगा। मेरे हिसाब से युवाओं को उसी चीज का गोल बनाना चाहिए जो उनकी पसंद का काम हो। एक जासूस का किरदार निभाने के बाद असल जिंदगी में क्या बदलाव आया है ? एक जासूस के जीवन को जीने के बाद बाल की खाल निकलने वाला ऐटिट्यूड आ जाता है। हर ऐक्शन करने से पहले अपने अगल-बगल, ऊपर-नीचे देखने और समझने की आदत हो जाती है। मेरे चलने-फिरने, उठने-बैठने का तरीका बदल गया है। महिलाओं को सन्देश महिलाओं के मामले में बदलते समय के साथ मेरे विचार भी बदले हैं अब मैं सोचने लगीं हूं अपना हीरो हमें खुद बनना होगा। अब दिमाग में यह सोचकर चलना होगा कि हमारी मदद करने कोई और नहीं आएगा। अब खुद की मदद खुद ही करने का समय आ गया है। यह फिल्म 'बेबी' का प्रीक्वल कैसे बन गई ? जब हमने फिल्म बनाना शुरू कर दिया था तब हमे भी नहीं पता था हम इस फिल्म को 'बेबी' का प्रीक्वल कहेंगे, मुझे लगता है यह दर्शकों का दिया कि अब ऐसा कुछ बनाना चाहिए।
बॉलिवुड के संजीदा ऐक्टर में शुमार ओम पुरी भले आज हमारे बीच नहीं रहे, लेकिन अपनी ऐक्टिंग से वह हमेशा दर्शकों के दिलों में जिंदा रहेंगे। यहां ओम पुरी की कही बातों में से हम कुछ ऐसी ही बातें चुनकर लाए हैं, जो आपको उनके और करीब ले आएगा। कुछ समय पहले अपने इंटरव्यू में उन्होंने कहा था, 'मैं जब फ्री होता हूं अपने घर की सब्जी तरकारी लेने खुद बाजार जाता हूं। सब्जी वालों से उन्हीं की भोजपुरी भाषा में मोलभाव भी करता हूं। मुझे देख कर वे लोग सब्जी और फल के रेट भी बढ़ा देते हैं। मुझे तो मजा आता है उनके साथ मोलभाव करके।' किसानों की आत्महत्या पर बनी फिल्म मराठवाड़ा में काम करने के बाद वह किसानों से जुड़ी समस्यायों की चर्चा हर स्टेज में करते थे। वह कहते थे कि लाल बहादुर शास्त्री का नारा जय जवान जय किसान फिर से लागू होना चाहिए। किसान को अपनी मेहनत का फल पूरी तरह नहीं मिल पाता। एक इंटरव्यू में उन्होंने कहा था, 'यार अमिताभ बच्चन बहुत ही कमाल के आदमी हैं। वह बहुत ही वेल मैनर और डिसिप्लिन में रहने वाले व्यक्ति हैं। अच्छे कलाकार तो हैं ही साथ ही वह अपने को हर किस्म की कॉन्ट्रोवर्सी से दूर रखते हैं। इसी नियम और कायदे से ज़िन्दगी जीने की वजह से वो इस उम्र में भी इतना काम कर रहें हैं।' उन्होंने मजाकिया लहजे में यह भी कहा था, 'अमिताभ अगर थोड़ा काम करना कम कर देंगे तो मुझे, नसीर (नसीरुद्दीन शाह) और अनुपम (अनुपम खेर) को फायदा हो जाएगा। क्योंकि हमारी उम्र काफी नज़दीक है और हमारे पास काम भी कम है।' ओमपुरी ने कहा था कि वह 40 साल से फिल्म इंडस्ट्री में काम कर रहे हैं, लेकिन खान नहीं बन पाए। फिर हंसते हुए वह कहते हैं यह बात मैं मजाक में कह गया, सभी खान मेरे दोस्त हैं। सलमान के साथ अभी-अभी ट्यूबलाइट की शूटिंग भी पूरी की है और शाहरुख के साथ कुछ साल पहले 'डॉन' जैसी फिल्म में काम किया।'
पिछले दिनों बॉलिवुड में सक्रीय रूप से काम कर रहे कुछ कॉर्पोरेट फिल्म स्टूडियो ने फिल्म मेकिंग से अपने हांथ खींचने शुरू कर दिए। इसमें वॉल्ट डिजनी-यू टीवी, बालाजी मोशन पिक्चर्स, रिलायंस बिग पिक्चर्स, फॉक्स स्टार स्टूडियो और सोनी पिक्चर्स सहित और भी कई नाम शामिल हैं। अचानक आई इस खबर से पूरे बॉलिवुड में चर्चा शुरू हो गई कि अगर हालात ऐसे रहे तो कहीं बॉलिवुड बंद न हो जाए। धीरे-धीरे बंद हो रहे या अपना काम कम कर रहे फिल्म स्टूडियो पर फिल्म 'काबिल' के निर्देशक संजय गुप्ता की राय बिल्कुल अलग है। हमसे बातचीत में संजय गुप्ता ने कहा कि वह कॉर्पोरेट फिल्म स्टूडियो के बंद होने पर खुश हैं। संजय ने अपनी इस खुशी पर एक लंबी दलील भी दी है। संजय कहते हैं, 'एक फिल्म को प्रड्यूसर बनाता था और डिस्ट्रीब्यूटर उसे रिलीज करता था लेकिन जब से बीच में 600 लोगों की टीम के साथ यह कॉर्पोरेट कंपनियां फिल्म मेकिंग में आ गई हैं तब से किसी को मुनाफा नहीं हो पाता। मैं तो इन स्टूडियो के बंद होने से खुश हूं। वैसे भी इन सब से मेरी फिल्म पर भी कोई फर्क नहीं पड़ेगा।' संजय आगे कहते हैं, 'फिल्म बनाने और डिस्ट्रीब्यूट करने का पुराना दौर वापस आ रहा है। राकेश जी की कंपनी फिल्मक्राफ्ट, यशराज स्टूडियो और राजश्री बैनर ही केवल ऐसे फिल्म प्रड्यूसर है जिन्होंने कभी भी किसी कॉर्पोरेट स्टूडियो के साथ टाई-अप नहीं किया। इन सभी लोगों ने खुद ही सब कुछ किया है। हमारी फिल्म 'काबिल' इस मामले में भी अलग है, 'काबिल' की ऑल इंडिया टेरिटरी बिक चुकी है। कहीं भी कमीशन पर फिल्म रिलीज नहीं हो रही है। ओवरसीज, सैटेलाइट और म्यूजिक राईट भी बिक चुके हैं, जिसके चलते फिल्म के रिलीज होने के पहले ही पैसा आना शुरू हो गया है। जिन्होंने पैसा लगाकर फिल्म को खरीदा है उनके लिए अब परीक्षा की घड़ी है और वह अपना सब कुछ दांव पर लगा देंगे, न की डिस्ट्रीब्यूटर की तरह कहेंगे कि भाई इतना पैसा दे दो तो हम फिल्म रिलीज कर देंगे।' 'काबिल' की रिलीज को लेकर बनाई गई रणनीति का उदाहरण देते हुए संजय ने कहा, 'हमारी फिल्म 'काबिल' को लेकर मुझ पर कोई भी दबाव नहीं है और मैं पूरी तरह स्वतंत्र हूं। फिल्म बनाने के बाद राकेश जी को जब मैंने पूछा कि अब आगे रिलीज का काम कैसे किया जाएगा तब उन्होंने कहा बड़े ही आराम से कर लेंगे, उन्होंने मार्केटिंग टीम के साथ मेरी मीटिंग करवाई जहां कुल 40 लोग बैठे थे और हर काम का डिविजन बनाकर काम किया रहा था।' संजय साफ-साफ कहते हैं, 'मुझे कतई ऐसा नहीं लगता कि अब हमें किसी कॉर्पोरेट जगत से आये व्यक्ति से डील करने की जरूरत है। जिनका फिल्मों से कोई लेना देना नहीं है ऐसे लोग फिल्में बेचने या प्रमोट करने की बात करते हैं। पहले हम हिट फिल्में बनाने के बावजूद कोई पैसा नहीं बना पाए थे क्योंकि कॉर्पोरेट का बिल ही बहुत बड़ा हो जाता था।' संजय गुप्ता इन दिनों अपनी रितिक रोशन और यामी गौतम स्टारर फिल्म 'काबिल' के प्रमोशन में जुटे हैं। 'काबिल' 25 जनवरी को रिलीज होगी। यहां पढ़ें: फिल्म काबिल से जुड़ी सभी खबरें
बॉलिवुड की आइटम गर्ल राखी सावंत आमतौर पर अपने बड़बोले बयानों से खूब सुर्खियों में रहती हैं। नवभारतटाइम्स डॉट कॉम से होली विशेष पर बातचीत के दौरान राखी सावंत ने अपनी यादगार होली का किस्सा सुनाते हुए कहा कि बचपन में जब उन्हें होली खेलने के लिए गुब्बारे नहीं मिलते थे तो वह कॉन्डम का इस्तेमाल कर होली खेलतीं थी। राखी कहती हैं, 'देखिये मैं सभी त्योहारों को बड़े धूम-धाम से सेलिब्रेट करती हूं। होली मेरा सबसे पसंदीदा त्यौहार है। जैसे बचपन में होली खेलती थी ठीक वैसे ही बड़े होकर और फिल्म इंडस्ट्री में आने के बाद कई यादगार होली खेली है। मेरे पास कॉलेज जाने के लिए पैसे नहीं थे। इसलिए कॉलेज की कोई यादगार होली नहीं है।' राखी की माने तो इस बार वह भांग पीकर होली मनाने की तैयारी में हैं। वह कहती हैं, 'मैं हर साल की तरह इस साल भी ज़ूम चैनल की चर्चित होली पार्टी में जाउंगी। इस बार तो अपने घर पर भी भांग का ऑर्डर दिया है।' राखी कहती हैं, 'भांग कहकर जय-जय शिव शंकर कहते है और भोलेनाथ को भी भांग चढ़ाते है। भांग खाने के बाद कुछ भी पता नहीं चलता कि कौन क्या कर रहा है और क्या हो रहा है। जैसे एक बार भांग खाकर मैं लगभग 20 से 25 समोसे और खूब मिठाई खा गई थी। भांग खाने के बाद पूरा दिन कुछ न कुछ खा रही थी। ऐसे में वजन भी बढ़ जाता है।' राखी ने कहा, 'वैसे तो फिल्म इंडस्ट्री में लोग सलाद खाकर दिन गुजारते है लेकिन भांग पीने के बाद पता नहीं कैसा नशा चढ़ता है कि सिर्फ खाते रहते है और हंसते रहते है। जहां-जहां होली खेलने का आयोजन होता है वहां चले जाते है।' बचपन की होली याद करते हुए राखी कहती हैं, 'बचपन में हम लोग जब चॉल में रहते थे तब गुब्बारों में पानी भर कर एक दूसरे को मारते थे। जब गुब्बारे नहीं मिलते थे तो कॉन्डम में रंग भर कर लोगों पर फेंकती थी। अब बचपन में इसकी जानकारी तो थी नहीं इसलिए मैंने कॉन्डम का इस्तेमाल कर खूब होली खेली है।' हाल ही में राखी ने निर्देशक-निर्माता रामगोपाल वर्मा के विमिंज डे पर किये गए विवादित ट्वीट पर उनका साथ देते हुए कहा कि वह रामू के साथ है, महिलाओं को लेकर उन्होंने बिलकुल सही ट्वीट किया है। रामू ने अपने ट्वीट में सभी महिलाओं को सनी लियोनी बनने की सलाह दे डाली थी। इस पर गोवा की एक महिला कार्यकर्ता ने रामगोपाल वर्मा के खिलाफ शिकायत भी दर्ज करा दी थी। रामू के इस कमेंट की खूब आलोचना हो रही है।
कपिल शर्मा अपने शो पर फैन्स के लिए एक नए कैरक्टर को लेकर हाजिर हो रहे हैं। पिछले सप्ताह राजू श्रीवास्तव, सुनील पाल और एहसान कुरैशी जैसे कुछ चर्चित कमीडियन भी कपिल के इस शो में नज़र आए और अब सोनी टीवी के पास फैन्स के लिए कुछ और भी सरप्राइज़ है। सोनी टीवी के ऑफिशल हैंडल से शो की एक तस्वीर ट्वीट की गई है और लिखा गया है कपिल के मोहल्ले में कोई आ रहा है। इस ट्वीट में लिखा गया है, 'कोई आ रहा है कपिल के मोहल्ले में अपनी कलाकारी का धमाका करने। कपिल शर्मा शो में आगे क्या होने वाला है, यह जानने के लिए हमारे साथ बने रहिए।' Koi aa raha hai Kapil ke mohalle mein apni kalakari ka dhamaka karne. Stay tuned to know what's going to happen in... https://t.co/k4tzjRfUcG&mdash; Sony TV (@SonyTV) 1490704200000 शो के बाकी कमीडियन सुनील ग्रोवर, चंदन प्रभाकर, अली असगर से विवाद के बाद कपिल शर्मा ऑडियंस को लुभाने की पूरी कोशिश में लगे नज़र आ रहे हैं। पिछले सप्ताह पुराने कमीडियन राजू श्रीवास्तव, सुनील पाल और ऐहसान कुरैशी उनके कॉमिडी शो का हिस्सा बने, लेकिन दर्शकों को खींच पाने की यह कोशिश सफल नहीं रही। इस दौरान ऑडियंस ने अपने चहेते कमीडियन डॉक्टर मशहूर गुलाटी और रिंकू भाभी को जमकर मिस किया है। बता दें कि कपिल और सुनील के बीच विवाद तब से शुरू है, जब ऑस्ट्रेलिया से लौटते समय फ्लाइट में कपिल ने सुनील और टीम के बाकी सदस्यों के साथ कथित तौर पर बुरा व्यवहार और गाली-गलौज किया। जहां कपिल ने इस घटना के तुरंत बाद ट्विटर पर सुनील से माफी मांगी, वहीं सुनील ने अपने सोशल पोस्ट के जरिए कपिल को इंसानों की इज्जत करने की सलाह दे डाली। सुनील के पिछले सोशल पोस्ट को देख यह साफ लग रहा है कि न तो वह कपिल को माफ करने के मूड में हैं और न ही 'द कपिल शर्मा शो' की शूटिंग की इच्छा है। इस विवाद के बाद सुनील ने शो का बॉयकॉट किया और अभी तक शूटिंग पर वापस नहीं लौटे हैं।
परिणीति चोपड़ा, रितेश देशमुख और बिपाशा बसु सहित कई बॉलिवुड हस्तियों ने रविवार को अभिनेता अजय दवगन को जन्मदिन की बधाई दी। अजय के दोस्तों और शुभचिंतकों ने ट्विटर पर उन्हें जन्मदिन की शुभकामनाएं दीं। 48 वर्षीय अभिनेता ने फिल्म 'फूल और कांटे' से अपने फिल्मी सफर की शुरुआत की थी। उसके बाद उन्होंने फिल्म 'जिगर', 'दिलवाले', 'सुहाग', 'नाजायज' जैसी कई फिल्में कीं। 1998 में उन्हे महेश भट्ट की फिल्म 'जख्म' के लिए सर्वश्रेष्ठ अभिनेता के राष्ट्रीय पुरस्कार से नवाजा गया। अजय ने अपने बेस्ट बर्थडे गिफ्ट की तस्वीर भी शेयर की है। Best birthday gifts. pic.twitter.com/0d6V4l9ILn — Ajay Devgn (@ajaydevgn) April 2, 2017 2016 में उन्हें पद्मश्री से सम्मानित किया गया। उन्होंने अभिनेत्री काजोल से शादी की। उनके दो बच्चे हैं। इस खास दिन कई हस्तियों ने उन्हें जन्मदिन की बधाई दी : परिणीति चोपड़ा : अद्भुत इंसानों में से एक ! जन्मदिन मुबारक हो गोपु! बिपाशा बसु : जन्मदिन मुबारक हो अजय देवगन। हमेशा खुश रहो। रितेश देशमुख : शरारतों के बाप और मेरे दोस्त अजय देवगन को जन्मदिन की बहुत बधाई। मेरे जीवन की सबसे अच्छी आउटडोर शूटिंग के लिए धन्यवाद। ईशा गुप्ता : जन्मदिन मुबारक हो अजय देवगन। सायेशा : जन्मदिन मुबारक हो अजय सर! आपके लिए यह वर्ष सुपर शुभ हो। बहुत सारा प्यार। जैकी श्रॉफ : आप हमेशा खुश रहें अजय देवगन। विवेक आनंद ऑबरॉय : जन्मदिन मुबारक हो मलिक भाई। आपके लिए यह वर्ष शुभ हो!
ऐक्ट्रेस स्वरा भास्कर और ऐक्टर सुमित व्यास डायरेक्टर गौरव सिन्हा की पहली फिल्म ‘आपके कमरे में कोई रहता है’ में एक इंट्रेस्टिंग जोड़ी के रूप में नजर आने वाले हैं। क्या है इसमें खास? हम आपको बताते हैं। पिछले साल आई फिल्म ‘निल बटे सन्नाटा’ की सीधी-साधी चंदा यानी एक्ट्रेस स्वरा भास्कर का चौंकाने वाला मॉडर्न अंदाज, गुड बॉय सुमित व्यास का दिलफेंक और रंगीन मिजाज अवतार, इन दोनों के बीच प्यार और फिर में प्यार में कन्फ्यूजन, ये सब दिखेगा डायरेक्टर गौरव सिन्हा की पहली फिल्म ‘आपके कमरे में कोई रहता है’ में। 'तनु वेड्स मनु', 'रांझणा' और 'तनु वेड्स मनु रिटर्न्स' जैसी हिट फिल्मों के डायरेक्टर आनंद एल राय के असिस्टेंट रहे गौरव इस रॉमकॉम फिल्म के साथ डायरेक्शन में कदम रख रहे हैं। घूंघट में घूम रहीं स्वरा इस फिल्म में स्वरा के लुक को इस कदर सीक्रिट रखा जा रहा है कि वह शूटिंग के दौरान हर वक्त घूंघट से अपना चेहरा ढके हुए नजर आती हैं। स्वरा का कहना है, ‘मेरे किरदार में एक लुक छिपाकर रखा जा रहा है, क्योंकि वो काफी इंट्रेस्टिंग है। इसलिए हम काफी मेहनत कर रहे हैं उसे छुपाने के लिए। गौरव तो मुझे हर वक्त हिजाब में ही रख रहे हैं, इसलिए जो हमारी फोटोज भी हैं, उनमें भी मैं घूंघट में दिख रही हूं। सबमें मेरा सिर ढंका हुआ है, मैंने शॉल ओढ़ी हुई है। हालांकि, ये अच्छा है क्योंकि इससे इंट्रेस्ट बना रहेगा और सरप्राइज होगा लोगों के लिए।’ अपने किरदार के बारे में स्वरा बताती हैं, ‘यह एक शहरी कामकाजी लड़की का रोल है, जो सोचती है कि वह बड़ी सेंसिबल है, लेकिन वो होता है ना कि हम सोचते हैं कि हम बड़े सेंसिबल हैं और ऐसी बेवकूफियां हम करेंगे नहीं, लेकिन जब अपने पर पड़ती है तो हम उतने ही बेवकूफ साबित होते हैं। ये भी ऐसी ही लड़की है, लेकिन एक इंटेलिजेंट और स्मार्ट लड़की है और एक बड़ी मजेदार केमिस्ट्री है इसमें सुमित व्यास के साथ।’ कन्फ्यूजन भरी केमिस्ट्री से कॉमिडी इस फिल्म में सुमित और स्वरा के बीच एक कन्फ्यूजन भरी लव स्टोरी देखने को मिलेगी, जिसे देख ऑडियंस की हंसी छूट जाएगी। बकौल स्वरा, 'यह बहुत ही मजेदार फिल्म है। इसकी नैरेशन सुनते वक्त मैं पूरे टाइम हंसती रही। इसलिए नहीं कि यह स्लैपस्टिक कॉमेडी है, बल्कि वो इतनी रियलिस्टिक लगी कि लगा कि यार, ऐसी बेवकूफियां तो हमने भी की हैं। रिश्तों की कहानी है। उसमें जो उलझनें होती हैं, उसकी कहानी है। आज की जो शहरी और यंग जेनरेशन है, उसे सबसे ज्यादा आजादी है, जो इतिहास में शायद ही कभी इस उम्र के लोगों के पास रही हो, लेकिन होता क्या है कि इससे इतनी ज्यादा चॉइस मिल जाती है कि कन्फ्यूजन हो जाता है कि चाहिए क्या लाइफ में। ऐसे किरदारों को केंद्र में रखकर फिल्म बनाई गई है, जो बहुत ही रियलिस्टिक है। यह हल्के-फुल्के सब्जैक्ट वाली कमर्शल रोमांटिक कॉमेडी फिल्म है, फिर भी इसमें कुछ भी टिपिकल नहीं है। फिल्म की खासियत ही यही है कि जहां आपको ये लगेगा कि ये होने वाला है, वहीं कुछ और हो जाएगा।’ सुमित को रास आई रंगीनमिजाजी सुपरहिट वेब सीरीज 'पर्मानेंट रूममेट्स' से मशहूर हुए ऐक्टर सुमित व्यास इस फिल्म में अपनी गुड, स्वीट और फनी बॉय की इमेज के बिल्कुल उलट एक प्लेबॉय किस्म के लड़के का रोल निभा रहे हैं। अपने रोल को लेकर खासे एक्साइटेड सुमित कहते हैं, 'मैं अच्छे लड़के, भले लड़के का रोल कर-करके बोर हो चुका था। इसलिए मेरा बड़ा मन था कि थोड़ा अलग किस्म का किरदार करूं। इस फिल्म में मेरा किरदार रंगीनमिजाज इंसान का है। उसके कई सारे इश्क चलते रहते हैं एक साथ। वैसा मैंने कभी किया नहीं है और ये मेरी पर्सनैलिटी के भी थोड़ा विपरीत है, इसलिए मुझे बड़ा मजा आया ये रोल करने में। मैंने सोचा कि रियल लाइफ में तो मैं वैसा नहीं बन सकता, केसेनोवा और प्लेबॉय टाइप का, क्योंकि मुझमें है नहीं वो कुव्वत, लेकिन मैं स्क्रीन पर तो बन ही सकता हूं, इसलिए मैं इस किरदार को लेकर बहुत एक्साइटेड हूं।' कन्फ्यूजन कोई बुरी चीज नहीं मॉडर्न जेनरेशन के बीच रिलेशनशिप को लेकर कन्फ्यूजन कॉमन बात है, जबकि पहले के रिश्तों में एक ठहराव था। सारी आजादी और इतनी चॉइसेस होने के बावजूद इस कन्फ्यूजन की वजह पूछने पर स्वरा कहती हैं, ‘पहले तो मुझे नहीं लगता कि कन्फ्यूजन कोई बुरी चीज है। आप बड़े हो रहे होते हैं, तो खुद को डिस्कवर कर रहे होते हैं। हम कहते हैं कि पिछले जमाने में लोग बड़े स्टेबल थे। आज डिवॉर्स बढ़ गए हैं, पर सच ये है कि पहले उनके पास इतनी आजादी नहीं थी। पहली बार ऐसा हुआ है कि औरतों के पास चॉइस है कि जिस रिश्ते में वो नाखुश हैं, उससे निकल पाएं। वरना सदियों से यही होता रहा है कि चाहे जो हो, आपको उस रिश्ते को निभाना ही है।' 'स्टेबिलिटी के नाम पर आजीवन दु:खी रहना, मुझे नहीं लगता यह सही है। इसलिए मेरा मानना है कि कन्फ्यूजन हमेशा बुरी चीज नहीं होती है। कन्फ्यूजन डिस्कवरी या क्लैरिटी के पहले वाला फेज है। इसकी वजह यही है कि अब आजादी है सवाल उठाने की, लेकिन मेरे हिसाब से सवाल पूछने की आजादी भी होनी चाहिए, अपनी सरकार से भी, अपने आस-पास के लोगों से भी, अपने रिश्तों से भी। जवाब पाने के लिए सवाल उठाना तो जरूरी है ना। वो कोई बड़ा अच्छा समाज नहीं है, जहां सवाल पूछने की आजादी ना हो। हम ऐसे समाज की ओर आगे बढ़े, जहां सबके पास उतने ही समान अवसर हों अपनी निजी जिंदगी में खुशी तलाशने के। वो चाहे हेट्रोसेक्सुअल हो या समलैंगिक हों। मेरे लिए किसी भी सिचुएशन में ज्यादा आजादी और कन्फ्यूजन वाला समाज कम आजादी और बंधन वाले समाज से बेहतर है।'
फिल्ममेकर रोहित शेट्टी की ऐक्शन कॉमिडी से भरपूर 'गोलमाल अगेन' के पहले शेड्यूल की शूटिंग पूरी हो गई है। अजय देवगन ने रविवार को फिल्म की पूरी टीम के साथ अपनी एक तस्वीर शेयर की। इसके साथ उन्होंने लिखा, 'फिल्म के पहले शेड्यूल की शूटिंग खत्म, हैदराबाद जाने के लिए तैयार। 'गोलमाल अगेन'।' यह 'गोलमाल' सीरीज की चौथी फिल्म है। ​इसमें परिणीति चोपड़ा, तब्बू, अरशद वासरसी, श्रेयस तलपडे और तुषार कपूर भी हैं। First sched wraps, getting ready for Hyderabad. #GolmaalAgain pic.twitter.com/eYi7tk6c10 — Ajay Devgn (@ajaydevgn) April 2, 2017 अजय इससे पहले के तीनों भागों में भी नजर आएं हैं। अरशद, तुषार और मुकेश तिवारी भी पहले की फिल्मों में रहे। श्रेयस तलपडे, करीना कपूर, अश्विनी कालसेकर भी इस सीरीज की फिल्मों का हिस्सा रह चुके हैं। 'गोलमाल अगेन' छह अक्टूबर को रिलीज होने वाली है।
बॉलिवुड ऐक्टर्स अपने रोल की तैयारी में कुछ न कुछ अलग कोशिश करते नज़र आते हैं और अर्जुन कपूर भी इनसे अलग नहीं। अर्जुन कपूर चाहते हैं, न केवल उनकी अगली फिल्म 'हाफ गर्लफ्रेंड' की शूटिंग के दौरान सबकुछ वास्तविक सा लगे, बल्कि डबिंग भी बिल्कुल असली और सच्चा लगे। मोहित सूरी की इस डायरेक्टोरियल डेब्यू फिल्म में अर्जुन एक बिहारी लड़के माधव झा की भूमिका में हैं। उनका किरदार हूबहू बिहारी सा लगे इसलिए अर्जुन शूटिंग से पहले बिहार जा पहुंचे। इस दौरान उन्होंने वहां के लोगों के बोलने-चालने का ढंग और व्यवहार को सीखने व समझने की कोशिश की। उन्होंने इसे सीखने के लिए लैंग्वेज कोच भी रखा, जो उन्हें वहां की भाषा सीखने में उनकी मदद कर सके। उन्होंने सीखा कि कोई बिहारी लड़का कैसे बात करेगा, जिसे अच्छी इंग्लिश बोलनी नहीं आती हो। अर्जुन ने डबिंग के लिए भी लैंग्वेज कोच रखा। सूत्र की मानें तो, 'अर्जुन अपने डायलॉग और भाषा में वास्तविकता लाना चाहते थे। वह डबिंग के दौरान भी कोई चांस लेना नहीं चाहते थे।'
कंगना रनौत ने अपनी लड़ाई को और बिगाड़ते हुए करन जौहर के आरोपों का कई तरह से जवाब दिया। कांटे की इस टक्कर में कंगना ने ताजा धमाका किया है। कंगना, इस वक्त दक्षिण भारत में किसी एकांत जगह पर हैं, लेकिन बॉलिवुड में अपनी लड़ाई पर अपना पूरा ध्यान लगा रही हैं। दरअसल इस सप्ताह के शुरुआत में फिल्म इंडस्ट्री के सबसे पावरफुल हस्तियों में से एक करन जौहर ने एक इवेंट में कहा था कि हो सकता है कंगना को 'भाई-भतीजावाद' का मतलब नहीं पता हो और वह कंगना के 'वुमन कार्ड' और 'विक्टिम कार्ड' को देखकर तंग आ चुके हैं और यदि वाकई में उन्हें बॉलिवुड के काम करने के तरीकों को लेकर किसी तरह की समस्या है तो उन्हें इसे छोड़ने के बारे में सोचना चाहिए। जौहर का यह अटैक कंगना के उस बयान पर था, जो उन्होंने उनके ही टीवी शो 'कॉफी विद करन' में आकर दिया था। इस शो में कंगना ने उन्हें बॉलिवुड में 'भाई-भतीजावाद' का मुखिया और 'मूवी माफिया' बताया था। मुंबई मिरर से हुई बातचीत में इस लड़ाई को लेकर कुछ बातें कही हैं। उन्होंने कहा, 'मैं करन जौहर के 'भाई-भतीजावाद' की समझ के बारे में बात नहीं कर सकती। यदि वह सोचते हैं कि ये चीजें केवल भाई-बहन, भतीजा-भतीजी या बेटा-बेटी तक ही सीमित है तो मुझे इस बारे में कुछ भी नहीं कहना। मैं यह कहना चाहूंगी कि उन्होंने मुझे अपनी फिल्मों के लिए कभी नहीं चुना, जो एक कलाकार के तौर पर मेरा अपमान है। हालांकि, ऐसा लगता है कि उनकी याद्दाश्त कमजोर पड़ गई है, क्योंकि हमने एकसाथ फिल्म 'उंगली' में काम किया है, जिसे उन्होंने प्रड्यूस किया था और अचानक उन्हें लगा कि हमारी भावनाएं एक-दूसरे से नहीं मिलतीं।' कंगना ने आगे कहा, 'मेरी समझ से यह बात भी परे है कि उन्होंने मुझे अपने शो में आमंत्रित करके प्लैटफॉर्म कैसे दिया है (दरअसल, जौहर कह चुके हैं कि उन्होंने उनके बारे में बोलने के लिए प्लैटफॉर्म दिया था)। मुझे दुनिया भर के कई दिग्गजों के साथ कई प्लैटफॉर्म मिले। यह कहना कि मुझे मेरे विचार रखने में उन्होंने मेरा मदद की, यह बात एक आर्टिस्ट और एक पब्लिक पर्सनैलिटी के तौर पर मेरी बदनामी है। ...और मुझे लगता है कि यहां यह बात भी जोड़ी जानी चाहिए कि मैं उस 'कॉफी विद करन' के सीज़न 5 में शामिल होने के लिए बुलाई गई थी। उनकी टीम मेरी टीम से डेट के लिए महीनों से अनुरोध कर रही थी।' कंगना बोलीं, 'करन जौहर एक महिला को महिला होने के लिए क्यों शर्मिंदा करने की कोशिश कर रहे हैं? यह 'वुमन कार्ड' और 'विक्टिम कार्ड' क्या होता है? इस तरह की बातें कर वह महिलाओं को नीचा दिखाने की कोशिश कर रहे हैं। खासतौर पर उन कमजोर और असुरक्षित महिलाओं को, क्योंकि यही लोग इसका सबसे ज्यादा इस्तेमाल करती हैं। विमिन कार्ड या सिर्फ महिला होने के नाम पर आप विम्बल्डन चैम्पियन नहीं बन सकतीं, या ओलिंपिक मेडल या नैशनल अवॉर्ड नहीं जीत सकती। यह आपको नौकरी नहीं दिला सकती, लेकिन हां भीड़ भरी बस में आपको सीट जरूर दिला सकती है। खतरे के समय मदद के लिए चिल्लाने पर इसका फायदा हो सकता है। ऐसा ही 'विक्टिम कार्ड' के लिए भी है, जो महिलाएं मेरी बहन रंगोली की तरह एसिड अटैक का शिकार हुई हैं, वे इसकी मदद से कोर्ट में न्याय पाने की लड़ाई लड़ सकती हैं।' कंगना ने अपनी बात आगे रखते हुए कहा, 'मैं सभी कार्ड का इस्तेमाल करती हूं, जहां जो संभव है। काम की जगह पर बिंदास कार्ड खेलती हूं, ताकि गलाकाट प्रतियोगिता से लड़ सकूं। अपने परिवार और अपनों के साथ लव कार्ड खेलती हूं। जब दुनिया से लड़ती हूं तो डिग्निटी (प्रतिष्ठा) कार्ड खेलती हूं और बस में सीट के लिए वुमन कार्ड। इसमें समझने वाली बात यह है कि हमारी लड़ाई लोगों से नहीं, हमारी लड़ाई मानसिकता से है। मेरी लड़ाई करन जौहर से नहीं, मेरी लड़ाई पुरुषों को लेकर कौमपरस्ती से है।' कंगना ने करन के बच्चों को लेकर चर्चा करते हुए कहा, 'अब करन एक बेटी के पिता (सरॉगसी से दो बच्चों के पिता बने हैं करन जौहर, जिसमें से एक बेटा और एक बेटी है) बन चुके हैं, उन्हें अपनी बेटी को ये सभी कार्ड देने चाहिए- वुमन कार्ड, विक्टिम कार्ड और सेल्फ मेड वुमन इंडिपेंडेंट कार्ड और बिंदास कार्ड, जो कि मैंने उनके शो में दिखाया। हमें जिसकी जरूरत होगी, हम वह कार्ड खेलेंगे ताकि कोई और हमपर हावी न हो सके।' करन ने पिछले दिनों कहा था कि उन्होंने कंगना वाले एपिसोड में कहीं भी काट-छांट नहीं की, ताकि दुनिया उनकी बातें सुन सके। इसपर कंगना ने कहा, 'मैं उनके यह कहने से भी हैरान हूं कि उन्होंने कहा कि उन्होंने इस शो में कुछ भी काट-छांट नहीं की। जबकि, यदि ऐसा कुछ होता तो मैं चैनल को ब्लैकलिस्ट कर देती। यह भी याद रहे कि चैनल को टीआरपी चाहिए और वह एक पेड (पैसे लेकर काम करने वाले) होस्ट हैं।' अंत में कंगना ने कहा, 'इंडियन फिल्म इंडस्ट्री कोई एक छोटा सा स्टूडियो नहीं, जो करन को उनके पिता ने उनके शुरुआती दौर में दे दी हो। वह एक छोटा सा कण हैं। इस इंडस्ट्री से हर भारतीय जुड़ा है और मेरी तरह बाहर वालों के लिए सिफारिश करता है, जिनके पैरंट्स इतने गरीब होते हैं कि वे अपने बच्चों को सही ट्रेनिंग तक नहीं दे पाते। मैंने काम करते हुए सीखा है और उसके लिए पैसे भी मिले मुझे। उस पैसे से न्यू यॉर्क में मैंने अपनी पढ़ाई पूरी की। वह कोई नहीं, जो मुझे इस इंडस्ट्री को छोड़ने के लिए कहें। मैं यकीनन कहीं नहीं जानेवाली मिस्टर जौहर।'
रितिक रोशन स्टारर फिल्म 'काबिल' में एक अहम नेगेटिव भूमिका निभा रहे अभिनेता रोहित रॉय ने नवभारतटाइम्स डॉट कॉम से बातचीत में बताया कि 'काबिल' में उनकी कास्टिंग उनकी काबिलियत की वजह से नहीं बल्कि संजय गुप्ता से पुरानी दोस्ती की वजह से हुई है। वैसे तो रोहित की इच्छा रितिक रोशन जैसे बड़े कलाकार के साथ काम करने की हमेशा से ही रही है। लेकिन लंबे समय से परदे से दूर रहने के बाद अभिनय को लेकर रोहित का आत्मविश्वास डगमगा गया था, इसलिए जब संजय ने उन्हें 'काबिल' में बेहद अहम रोल के लिए कास्ट किया तो वह डर गए, उन्हें लगा इतनी बड़ी फिल्म कहीं अभिनय में कोई गलती हो गई तो क्या होगा। काबिल की स्पेशल कवरेज के लिए यहां क्लिक करें रोहित बड़ी ही ईमानदारी से कहते हैं, 'देखिये मैंने इतने सालों में अपने अभिनय से कोई बहुत बड़ा तीर तो नहीं मारा था, मुझे काबिल संजय गुप्ता के साथ दोस्ती के कारण मिली है। फिल्म मिलने के बाद मैं थोड़ा डर भी गया था कि कहीं कोई गलती न हो जाए इसलिए मैंने कास्टिंग होने के बाद फिल्म करने से मना भी कर दिया था। वह तो मेरी किस्मत बहुत अच्छी थी की उन्ही दिनों मेरे दोस्त संजय सूरी मुझे मिले और उन्होंने समझाया कि अगर तुम ऐक्टर हो तो डरते क्यों हो अभी संजय को फोन करके हां बोलो। यहां मैं अपनी किस्मत को ही अच्छा कहूंगा कि तब तक मेरे रोल की कोई दूसरी कास्टिंग नहीं हुई थी, मैंने संजय को फोन किया और कहा मुझे 'काबिल' करनी है और उन्होंने बिना कोई सवाल पूछे मुझे वापस फिल्म में रख लिया।' 'काबिल' में रोहित रॉय के साथ उनके बड़े भाई रोनीत रॉय भी है। रोनित फिल्म में असल जिंदगी की ही तरह रोहित के बड़े भाई की भूमिका में हैं। 'काबिल' शाहरुख खान की फिल्म 'रईस' के साथ 25 जनवरी को रिलीज होगी।
उपमा सिंह कपिल शर्मा से अलग हुए कमीडियन सुनील ग्रोवर के फ्यूचर प्लान को लेकर तमाम तरह के कयास जारी हैं। हालांकि सुनील खुद यही कह रहे हैं कि उन्हें नहीं पता कि वह आगे क्या करने वाले हैं, लेकिन उनके दोस्त और सीनियर कमीडियन राजू श्रीवास्तव ने बातों-बातों में सुनील के नए शो लेकर आने का इशारा कर दिया। नवभारत टाइम्स से हुई खास बातचीत में जब हमने राजू श्रीवास्तव से उनके 'द कपिल शर्मा शो' से जुड़ने के बाबत जानना चाहा तो उनका कहना था, 'वैसे तो मैं अभी भी कोशिश में लगा हुआ हूं कि कपिल और सुनील दोनों मिल जाएं। मैं अपनी लाइफ में कोई असुरक्षित तो हूं नहीं कि इस लड़ाई से फायदा उठाऊं। मैं दिल से चाह रहा हूं कि ये दोनों लोग मिलकर काम करें लेकिन अगर सुनील ग्रोवर को लगता है कि नहीं भाई, मैंने बहुत बर्दाश्त कर लिया। मैं नहीं आऊंगा तो जो मुझे प्यार और इज्जत से बुलाएगा और कहेगा कि भाई, आपके साथ ऐसा नहीं होगा। आपकी बेइज्जती नहीं होगी। कहने का मतलब है कि जो मुझे भाई की तरह बुलाएगा तो मैं चला जाऊंगा, वह चाहे कपिल का शो हो या सुनील ग्रोवर का नया शो हो, क्योंकि दोनों ही मेरे मिलने वाले हैं और दोनों ही मुझे बुला रहे हैं।' राजू की बातों से साफ लगता है कि कपिल का साथ छोड़ने के बाद सुनील अब अपना नया शो लाने की तैयारी कर रहे हैं। इसमें वह राजू श्रीवास्तव का साथ भी चाहते हैं। हालांकि सुनील पहले भी एक बार ऐसा कदम उठा चुके हैं, लेकिन तब उनका शो ‘मैड इन इंडिया’ बुरी तरह फ्लॉप साबित हुआ था, जिसके बाद उन्हें दोबारा कपिल के शो में लौटना पड़ा था।
मशहूर अभिनेता दिलीप कुमार घर पर हैं और स्वस्थ्य हैं। उनकी पत्नी और गुजरे जमाने की मशहूर अदाकारा सायरा बानो ने दिलीप के फैन्स को यह जानकारी दी। ऐसी अफवाहें थीं कि 94 साल के अभिनेता की तबीयत ठीक नहीं है। सायरा बानो ने दिलीप कुमार के ऑफिशल ट्विटर अकाउंट पर उनके स्वास्थ्य की जानकारी दी। उन्होंने ट्विटर पर लिखा, ‘ईश्वर की कृपा से दिलीप साहब घर पर हैं और ठीक हैं। ईश्वर की कृपा बनी हुई है। साहब का मानना है कि उनके लिए बिना किसी शर्त के प्यार करने वाले परिवार एवं दोस्तों से घिरा होना खुद में एक थेरपी है।’ Message from Saira Banu: By the grace of God, Dilip Sahab is at home and doing well. God has been very kind /1 — Dilip Kumar (@TheDilipKumar) April 2, 2017 Message from Saira Banu: Sahab believes that to be surrounded by family and friends who love him unconditionally is therapy by itself /2 — Dilip Kumar (@TheDilipKumar) April 2, 2017 Message from Saira Banu: Sahab is blessed with the prayers and love of his millions of fans, admirers, friends and well wishers /3 — Dilip Kumar (@TheDilipKumar) April 2, 2017 Message from Saira Banu: Dilip Sahab himself will be back on twitter soon, Insha'Allah. /4 — Dilip Kumar (@TheDilipKumar) April 2, 2017 सायरा ने लिखा, ‘साहब खुशकिस्मत हैं कि उनके साथ उनके लाखों प्रशंसकों, दोस्तों एवं शुभचिंतकों की दुआएं एवं प्यार है।’ उन्होंने लिखा, ‘दिलीप साहब खुद जल्द ट्विटर पर लौटेंगे, इंशाअल्लाह।’
30 अप्रैल 2016 को शादी के बंधन में बंधने के बाद से बिपाशा बसु और करण सिंह ग्रोवर के बीच का प्यार भी खूब नज़र आने लगा। सोशल मीडिया पर उनकी ढेर सारी तस्वीरें भी इस बात की गवाही देती हैं। अब सुनने में आया है कि बिपाशा मां बनने की तैयारी में लगी हैं। हालांकि, अपनी पर्सनल लाइफ को सहेज कर चलने वालीं बिपाशा ने मुस्कुराते हुए इस खबर को नकार दिया और कहा है कि, 'करण और मैं दोनों को बच्चे पसंद हैं, लेकिन फिलहाल हम फ्री होकर ट्रैवल और एक-दूसरे का साथ इंजॉय करना चाहते हैं और फिर सावधानी से अपने बच्चे को लेकर प्लान करेंगे।' लेकिन हमारे एक सूत्र ने बताया है कि बिपाशा सीरियसली बेबी की प्लानिंग में लगी हैं और शायद प्रेग्नेंट भी हो सकती हैं। सूत्र ने कहा, 'वह अब केवल इवेंट अटेंड कर रही हैं और उन्होंने अपनी टीम से कहा है कि वह फिलहाल कोई नया प्रॉजेक्ट हाथ में नहीं लेना चाहतीं क्योंकि वह अब अपनी फैमिली की शुरुआत करने पर फोकस करना चाहती हैं।'
कबीर अपने डॉक्टर दोस्त नमित (जाकिर हुसैन) के पास संजना को लेकर जाता है। नमित को भी लगता है संजना का व्यवहार ठीक नहीं है। ऐसे में थक-हारकर कबीर और नमित तांत्रिक की मदद लेने का फैसला करते है। तांत्रिक कबीर को बताता है संजना के शरीर में किसी बुरी आत्मा का वास है, जो उसे अपने वश में कर चुकी है। घर की पुरानी नौकरानी की सलाह मानकर कबीर घर में पूजापाठ कराता है । अब कबीर और नमित मिलकर संजना और अजंना की बीती जिंदगी के बारे में खोज करते हैं। यहीं एक चौंकाने वाला सच सामने आता है। कबीर को हासिल करने के लिए अंजना ने ही संजना को मारा और खुद संजना बनकर कबीर की जिंदगी में आ गई। अब कबीर के साथ संजना बनकर रह रही अंजना से असली संजना बदला लेने एकबार फिर उसी बंगले में आई है जहां उसे मार डाला गया था।
बॉलिवुड में अभिनेता नवाजुद्दीन सिद्दकी का कद तेजी से बढ़ता जा रहा है। उनका बढ़ता कद दिखाई दे रहा है एक के बाद एक रिलीज के लिए तैयार उनकी फिल्मों में। इस हफ्ते 13 जनवरी को उनकी सोलो हीरो फिल्म 'हरामखोर' रिलीज के लिए तैयार है और एक हफ्ते बाद 25 जनवरी को शाहरुख के साथ 'रईस' जैसी बड़े बजट की फिल्म रिलीज होने वाली है। अपने बढ़ते कद के बाद आस-पास के लोगों में उनके प्रति हो रहे बदलाव को लेकर नवाज कहते हैं, 'मैं पहले जैसा था आज भी वैसा ही हूं। समय के साथ मैं तो नहीं बदला लेकिन मेरे प्रति लोगों का नजरिया बदल गया है। अब ऐसा हो गया है कि मैं बहुत सस्ती बात भी करदूं तो लोग उसे बहुत सीरियस ले लेते हैं। मैं जिस लगन और जोश से पहले काम करता था आज भी वैसा ही करता हूं, क्योंकि मुझे डर है जिस दिन मेरा जोश कम हुआ मेरे काम में खोट आना शुरू हो जाएगा।' 'रईस' में शाहरुख के साथ काम करने के अनुभव को साझा करते हुए नवाज कहते हैं, 'शाहरुख के साथ सीन करके मुझे मजा आया। उन्होंने पहले दिन से ही कहा था कि आपका जो कैरक्टर है मैं उसका रिस्पेक्ट करूंगा और उन्होंने लास्ट सीन तक इस बात का ध्यान रखा। मुझे इस बात की खुशी हुई की शाहरुख ने जो कहा वह किया, वरना जो बड़े स्टार होते हैं वह लाइन क्रॉस कर जाते हैं, वह सोचते है कि वह किसी भी सीन में कुछ भी कर सकते हैं।' नवाज की माने तो वह किसी भी फिल्म को करते समय दर्शकों की पसंद का नहीं बल्कि अपनी और फिल्म बनाने वाली टीम के सोच-समझ की परवाह करते हैं। नवाज ने कहा, 'जब मैं कोई फिल्म कर रहा होता हूं तब मैं दर्शकों की परवाह नहीं करता, अगर दर्शकों की सोच पर फिल्में और किरदार निभाना शुरू कर दूंगा तो एक ऐक्टर के तौर पर खरा नहीं रहूंगा। मैं किरदार निभाते समय अपने निर्देशक और फिल्म से जुड़े लोगों के नजरिये और सोच की परवाह करता हूं।' 'हरामखोर' और 'रईस' में एकदम अलग-अलग भूमिकाएं निभा रहे नवाज कहते हैं. 'मेरा तो सपना ही यही था कि अलग-अलग फिल्में करुं, मैं किसी फिल्म का बजट और अपनी इमेज को ध्यान में रखकर फिल्में नहीं करता बल्कि मैं अच्छी कहानियों और अलग-अलग किरदारों के पीछे भागता हूं। मैं किरदार को जानबूझ कर ज्यादा अट्रैक्टिव और सनसनी बनाने के पक्ष में नहीं रहता हूं, मेरा मानना है निर्देशक जो चाहता है मैं वही करुं।' 'हरामखोर' में एकदम अलग नेगेटिव किरदार निभा रहे नवाज कहते हैं, 'हरामखोर' में एक ऐसे स्कूल टीचर का किरदार निभा रहा हूं जो अपनी क्लास की स्टूडेंट के प्रति अट्रैक्ट है, आमतौर पर बड़े सितारे ऐसे किरदार करने में परहेज करते हैं। मैं तो सबसे पहले ऐसे ही किरदार करना चाहता हूं, जिन किरदारों को करने में लोग अपने इमेज के बारे में सोचने लगते है, हर कोई हीरो का ही किरदार करना चाहते हैं, मुझे इस चक्कर में पड़ना ही नहीं है। अब देखिये न 'रमन राघव' के दौरान लोगों को मेरे किरदार से नफरत हो गई थी, यही तो मैं चाहता हूं। 'रमन राघव' ने जो कुछ मुझे दिया वह मुझे कोई 100 करोड़ कमाने वाली फिल्म नहीं दे सकती थी।'
कमीडियन और ऐक्टर कपिल शर्मा का सुनील ग्रोवर और टीम के साथ मारपीट और गाली-गलौज करना बहुत महंगा पड़ता जा रहा है। कपिल की मुसीबतें हर दिन बढ़ती ही जा रही हैं। एक तरफ जहां सुनील ग्रोवर ने अभी तक शो में वापसी करने को लेकर कोई इशारा नहीं दिया है वहीं दूसरी ओर यह खबर भी आ रही है कि उनके हफ्ते में दो दिन शनिवार और रविवार को आने वाले शो की कटौती हो रही है। खबरों की माने तो इस हफ्ते कपिल शर्मा का शो केवल शनिवार को ही दिखाया जाएगा। इस हफ्ते रविवार को 'द कपिल शर्मा शो' की छुट्टी रहेगी। बताया जा रहा है कि कपिल शर्मा के शो में इस हफ्ते एक दिन की कटौती की वजह है सुनील ग्रोवर और बाकी टीम मेंबर का शो में न होना क्योंकि इस शो में सुनील के किरदार रिंकू भाभी और डॉक्टर मशहूर गुलाटी पॉप्युलर हैं। खबर है कि सुनील ग्रोवर की गैरमौजूदगी की वजह से शो की टीआरपी रेटिंग्स पर बुरा असर पड़ रहा है। सूत्र बताते हैं कि 'इंडियन आइडल 9' के फिनाले की पॉप्यूलैरिटी को देखते हुए इसे कपिल के शो की जगह दिखाया जाएगा। इसलिए कपिल का शो ड्रॉप किया गया है। 'इंडियन आइडल 9' का फिनाले शाम 8 बजे शुरू होगा। यह शो एक घंटे से ज्यादा लंबा चलेगा इसलिए चैनल ने यह फैसला किया है कि कपिल शर्मा शो ड्रॉप कर दिया जाए। इस शनिवार यानी एक अप्रैल को ऑन एयर होने वाले एपिसोड की शूटिंग 29 मार्च को कर ली गई है। शनिवार के एपिसोड में सोनी के आने वाले शो 'सबसे बड़ा कलाकार' के जज को शामिल किया गया है। कपिल के शो से जुड़े करीबी बताते हैं कि अली असगर शो में वापस आएंगे। अली ने भी इस झगड़े के बाद से शो से दूरी बना ली थी। सोनी चैनल और शो के निर्माताओं पर सुनील ग्रोवर, चंदन प्रभाकर और अली असगर का रिप्लेसमेंट ढूंढने का काफी दबाव है। पिछले हफ्ते प्रसारित हुए शो में राजू श्रीवास्ताव, एहसान कुरैशी और सुनील पाल नजर आए थे। तीनों ने लोगों को हंसाने की कोशिश तो खूब की लेकिन वह सुनील, अली और चंदन की जगह को नहीं भर पाए। इसी वजह से सोशल साइट पर इस एपिसोड की जमकर आलोचना भी हुई थी। कपिल इस समय अपनी फिल्म 'फिरंगी' की शूटिंग और पोस्ट प्रॉडक्शन के काम में व्यस्त हैं।
डायरेक्टर एस.एस. राजामौली की फिल्म 'बाहुबली 2' इस महीने 28 अप्रैल को रिलीज होगी। फिल्म की रिलीज को सक्सेसफुल बनाने के लिए 'बाहुबली' के मेकर्स और करन जौहर की धर्मा फिल्म्स 'बाहुबली 2' की रिलीज से ठीक पहले फिल्म का पहला भाग रिलीज कर रहे है। 'बाहुबली-द बिगिनिंग' इस हफ्ते 7 अप्रैल को रिलीज होगी। हाल में इस फिल्म का पोस्टर भी रिलीज कर दिया गया है। फिल्म के इस पोस्टर पर साफ लिखा है कि 'बाहुबली' की टिकट खरीदने वालों को 'बाहुबली 2' के वीकेंड शो का टिकट दिया जाएगा। 'बाहुबली के निर्माता ने फिल्म के ट्रेलर लॉन्च के दौरान बताया था कि 'बाहुबली 2' के रिलीज से ठीक पहले हम फिल्म के पहले भाग को रिलीज करेंगे, जिससे जिन लोगों ने अब तक 'बाहुबली' नहीं देखी है वह पहला भाग देखकर फिल्म की कहानी को अच्छी तरह समझ ले, तभी उन्हें फिल्म देखने का मजा आएगा। 'बाहुबली-द बिगिनिंग' साल 2015 में 10 जुलाई को रिलीज की गई थी। आपको बतादें कि पिछले दिनों ‘बाहुबली’ की कहानी पर ग्राफिकल कॉमिक्स लाने के बाद अब इसे छोटे पर्दे पर भी लाने की योजना बनाई जा रही है। हाल ही में राजामौली ने ‘बाहुबली’ पर आधारित एक किताब ‘द राइज ऑफ शिवगामी’ की रिलीज के मौके पर कहा, ‘मेरी योजना अब ‘बाहुबली’ पर टीवी शो बनाने की है। हालांकि यह डेली सोप नहीं होगा। मेरी योजना 10 से 13 एपिसोड वाला एक सीजनल शो बनाने की है।’ 'बाहुबली' अब घर-घर में चर्चित हो चुकी है और एक ब्रैंड का रूप ले चुकी है। इन दिनों दर्शकों को इसकी सीक्वल का बेसब्री से इंतजार है, मगर ब्रैंड 'बाहुबली' को भुनाने के लिए अब इसे कई नए रूपों में दर्शकों के सामने लाने की योजना पर काम चल रहा है। बुक ‘द राइज ऑफ सिवागामी’ के लेखक आनंद नीलकंठन हैं, जो रामायण और महाभारत जैसे भारतीय महाकाव्यों पर आधारित कथा पुस्तकें लिखने के लिए जाने जाते हैं। किसी किताब पर फिल्म बनाने के सवाल पर निर्देशक ने कहा, ‘इनका रावण का चरित्र बहुत ही अलग है। यह बहुत ही प्रेरणादायी है, लेकिन मुझे नहीं पता कि मैं उस पर फिल्म बनाऊंगा या नहीं। किताबों के अलावा उन्होंने मुझे एक कहानी सुनाई थी, जो अभी कागजों तक ही सीमित है। यह बहुत पेचीदा और रोचक कहानी है और मैं इससे काफी प्रभावित हुआ, इसलिए शायद मैं इसे बनाना चाहता हूं, पर देखते हैं क्या होता है?’ उनसे जब इसकी कहानी के बारे में पूछा गया तो उन्होंने कहा, ‘मैं अभी इसका खुलासा नहीं कर सकता।’
कमीडियन और ऐक्टर सुनील ग्रोवर के चाहने वालों के लिए खुशखबरी है। सुनील जल्द ही अपने डॉक्टर मशहूर गुलाटी और रिंकू भाभी के अवतार में छोटे परदे पर नजर आएंगे। आप सोच रहे होंगे की आखिर सुनील लौट आए अपने साथी कपिल के पास... तो हम आपको बता दें ऐसा बिल्कुल नहीं है। सुनील, रिंकू भाभी और डॉक्टर गुलाटी बन कर कपिल के शो में नहीं जा रहे। दरअसल, सुनील अपने फेमस अवतार में 'इंडियन आइडल 9' के फिनाले में नजर आएंगे। सुनील सोनी टीवी में प्रसारित होने वाले सिंगिंग रिएलिटी शो 'इंडियन आइडल 9' के फिनाले में डॉक्टर मशहूर गुलाटी और रिंकू भाभी के रोल में नजर आएंगे। सुनील ने फिनाले की शूटिंग का एक भाग पिछली रात यानी 29 मार्च को मुंबई के फिल्म सिटी में शूट भी कर लिया है। यहीं पर अभिनेत्री रवीना टंडन के साथ कपिल भी अपने अपकमिंग एपिसोड की शूटिंग कर रहे थे। कहा जा रहा था कि बगल में शूट कर रहे सुनील को कपिल मना लेंगे लेकिन ऐसा कुछ भी नहीं हुआ। रवीना के साथ शूटिंग करने के लिए कपिल बीकानेर से फिल्म सिटी पहुंचे थे। इन दिनों कपिल बीकानेर में अपनी अपकमिंग फिल्म 'फिरंगी' की शूटिंग कर रहे हैं। एपिसोड का शूट खत्म करने के बाद कपिल ने जमकर पार्टी भी की। वैसे तो सुनील ने इस बात को तो गलत बताया है कि वह कोई नया शो ला रहे हैं। सुनील ने कहा, 'इस समय मैं किसी और पर नहीं बल्कि केवल लाइव शो पर फोकस कर रहा हूं। मैं किसी और चैनल के साथ बातचीत नहीं कर रहा हूं।' मंगलवार को अपने ट्विटर हैंडल से सुनील ग्रोवर ने अपने फैन्स के नाम पर एक मेसेज लिखा, 'आपके प्यार के लिए शुक्रिया और आभार। आपके प्यार के बिना मैं कुछ भी नहीं हूं। मेरी पहचान केवल आपके प्यार की वजह से है। आपके प्यार से मेरा दिल भर जाता है और नफरत के लिए कोई जगह नहीं छोड़ता। मैं अच्छे काम और अच्छे लोगों के लिए खुद को सरेंडर करना चाहता हूं। जो मेरा इरादा समझते हैं।' अब जब इस शनिवार को उसी चैनल पर कपिल शर्मा का शो होगा, जिस चैनल पर रविवार को उसी समय पर रिंकू भाभी और डॉ. गुलाटी बनकर सुनील आएंगे। सोनी टीवी ने इस हफ्ते कपिल के शो की कटौती कर एक दिन यानी शनिवार कपिल के नाम और दूसरा दिन रविवार सुनील के नाम कर दिया है। कपिल जहां अपनी टीम के साथ 'द कपिल शर्मा शो' होस्ट करेंगे वहीं सुनील 'इंडियन आइडल 9' का ग्रैंड फिनाले होस्ट करेंगे।
बॉलिवुड अभिनेता रणदीप हुड्डा इन दिनों टेलिविजन शो 'एमटीवी बिग एफ' के दूसरे सीजन के मेजबान के तौर पर टीवी पर अपनी पारी शुरू करने जा रहे हैं। रणदीप का मानना है कि अधिकतम दर्शकों तक पहुंचने के लिए अभिनेताओं के लिए टेलिविजन का माध्यम सर्वश्रेष्ठ है। शो के लॉन्च पर नवभारतटाइम्स डॉट कॉम से हुई खास बातचीत में रणदीप ने अपनी यादगार होली के किस्से भी सुनाए। रणदीप ने बताया कि कॉलेज के दिनों में एक बार होली के दिन भांग खाकर घंटो बिस्तर पर उल्टे पड़े थे। उस दिन वह एक अलग दुनिया में पहुंच गए थे। रणदीप कहते हैं, 'मुझे अपने बचपन की एक होली याद है जब मुझे कोड़े की मार पड़ी थी। क्योंकि मुझे यह पता नहीं था कि पंजाब के एक खास इलाके में होली कोड़े मार कर मनाई जाती है।' रणदीप आगे बताते हैं, 'मैं 7 साल था और होली के दिन अपने चाचा के साथ गांव जा रहा था। उस गांव में होली खेलने का रिवाज है कि औरतें रस्सी या कपड़े के बने कोड़े से पुरषों को मारती हैं। जब मैं चाचा के साथ गांव पहुंचा तो वहां आदमी भाग रहे थे और औरतें उन्हें दौड़ा-दौड़ा कर कोड़े से मार रही थीं। जब चाचा ने माहौल देखा तो वह भाग गए लेकिन मैं छोटा था तो एक औरत ने मुझे पकड़ कर कोड़े से ऐसा पीटा की मेरे पैर में गहरी चोट लग गई और मैं महीने भर उठ नहीं पाया था। बचपन की इस मार खाने वाली होली को मैं कभी नहीं भूल सकता हूं।' रणदीप अपने कॉलेज के दिनों की होली की एक घटना बताते हुए कहते हैं, 'होली तो सबसे ज्यादा जवानी की याद रहती है। जब मैं कॉलेज में था तो एक होली पर किसी ने धोखे से भांग के पकौड़े खिला दिए, उन दिनों मैं हॉस्टल में रहा करता था। जब भांग चढ़ी तो मेरे साथ बहुत सी अजीब घटनाएं हुईं। जैसे मस्ती में बेड पर पैर उपर उठा दिया और घंटो वैसे ही रहा, पैर नीचे करने पर मुझे लगता कि बेड मुझ पर गिर जाएगा।' रणदीप आगे बताते हैं, 'उस दिन हम तीन दोस्तों ने भांग खाई थी भांग के नशे में एक दोस्त दूसरे दोस्त के पीछे लगातार पर पानी डाल रहा था और दूसरा दोस्त ऐसा व्यवहार कर रहा था मानों उसके पीछे आग लग गई है। मुझे लग रहा था पूरे घर में पानी-पानी हो गया है। बहुत देर तक सोचने और समझने की कोशिश की तो पता लगा दोस्त आग बुझाने की कोशिश कर रहा है। इसलिए कहता हूं होली के मौके पर पकौड़े कम खाएं।' रणदीप हुड्डा ने बताया कि उनकी अगली ऐतिहासिक फिल्म 'द बैटल ऑफ सारागढ़ी' की शूटिंग जल्द ही शुरू होगी। निर्देशक राजकुमार संतोषी की फिल्म 'द बैटल ऑफ सारागढ़ी' की शूटिंग पिछले साल अक्तूबर में ही शुरू होने वाली थी लेकिन फिल्म के निर्माता और निर्देशक के बीच बजट को लेकर हुई अनबन के बाद फिल्म को रोक दिया गया था। अपने नए लुक पर बात करते हुए रणदीप ने कहा, 'यह लुक मेरी अगली फिल्म 'बैटल ऑफ सारागढ़ी' के लिए हैं। फिल्म में मैं एक सरदार योद्धा का किरदार निभाने वाला हूं। जिस दिन से इस फिल्म को लेकर मेरी बात शुरू हुई है, तब से मैं अपने बाल और दाढ़ी नहीं कटवा रहा था।' रणदीप आगे कहते हैं, 'लुक को लेकर हो रही इस तैयारी को सात से आठ महीने हो गए हैं। इन दिनों मैं सिख धर्म के बारे में भी खूब पढ़, सीख और समझ रहा हूं। सिख धर्म के बारे में जितना पढ़ रहा हूं उतना ही ज्यादा इस धर्म के प्रति सम्मान बढ़ता जा रहा है। इतना पढ़ने और समझने के बाद अब तो मुझे ऐसा लगने लगा है कि 'बैटल ऑफ सारागढ़ी' की शूटिंग खत्म होने के बाद शायद मैं अपनी दाढ़ी और बाल नहीं कटवाऊंगा।'
1. वह सीन, जह शाहरुख खान और आलिया भट्ट साइकल से जा रहे होते हैं और आलिया गिर जाती हैं, यह रियल लाइफ की ही एक घटना है। यह वास्तव में हुआ था 'कुछ कुछ होता है' के सेट पर, जब साइकल चला रही काजोल अपना कंट्रोल खो चुकी थीं। 2. पहली बार शाहरुख खान और आलिया भट्ट बड़े पर्दे पर साथ नज़र आए हैं। 3. यह गौरी शिंदे के साथ भी शाहरुख और आलिया की पहली फिल्म है। 4. 'डियर ज़िंदगी' से पहले इस फिल्म का वर्किंग टाइटल 'प्रॉजेक्ट 51' और 'वॉक ऐंड टॉक' रखा गया था।
बॉलिवुड अभिनेत्री दीपिका पादुकोण इन दिनों अपनी अगली फिल्म 'पद्मावती' की तैयारी में जुटी हैं। एक स्टाइल अवॉर्ड समारोह में पहुंची दीपिका ने बताया कि वह इस समय अपना पूरा ध्यान 'पद्मावती' में दे रही हैं। दीपिका ने यह भी कहा कि अब जब तक 'पद्मावती' की शूटिंग पूरी नहीं हो जाती तब तक दुसरे किसी भी चीज में अपना समय खराब नहीं करना चाहतीं। यही वजह है कि इस साल दीपिका कांस फिल्म महोत्सव में भी हिस्सा नहीं लेंगी। 'पद्मावती' की कहानी और कल्चर को अच्छी तरह जानने और समझने के लिए दीपिका इन दिनों राजस्थान का इतिहास पढ़ रही हैं। वह राजस्थान के इतिहास की एक किताब हमेशा अपने साथ रखती हैं। हाल ही में मुंबई एयरपोर्ट में दीपिका को स्पॉट किया गया। इस मौके पर दीपिका के हांथो में राजस्थान के इतिहास की किताब थी। संजय लीला भंसाली की फिल्म 'पद्मावती' में दीपिका पादुकोण रानी पदमिनी के किरदार में नजर आने वाली है। 'पद्मावती' में दीपिका के साथ रणवीर सिंह और शाहीद कपूर अहम भूमिका में हैं। फिल्म 'पद्मावती' के सेट पर पहले राजस्थान के जयपुर में तोड़फोड़ की गई थी। बाद में महाराष्ट्र के कोल्हापुर के पास लगे सेट पर भी आग लगाई गई। राजपूत करणी सेना ने फिल्म में ऐतिहासिक तथ्यों के साथ छेड़छाड़ का आरोप लगाया था। यह विवाद 'पद्मावती' में दीपिका पादुकोण के किरदार रानी पद्मावती को लेकर है। करणी सेना का आरोप है कि ‘पद्मा्वती’ में तथ्यों को तोड़-मरोड़कर पेश किया जा रहा है।उनका कहना है कि भंसाली, अलाउद्दीन खिलजी के साथ रानी पद्मावती के प्रेम संबंधों पर फिल्म बनाकर रानी की छवि खराब कर रहे हैं और यही बात लोगों के भावनाओं को ठेस पंहुचा रही है। फिल्म में रणवीर सिंह अलाउद्दीन खिलजी और शाहिद कपूर राजा रतन सिंह की भूमिका में हैं।
छोटे परदे की दुनिया में सास-बहू के ड्रामे और अलग तरह की प्यार-मोहब्बत की कहानियों के जरिए अपना अलग मुकाम हासिल करने वाली प्रड्यूसर एकता कपूर ने अपने प्रॉडक्शन में कई बेहतरीन फिल्मों का भी निर्माण किया है। बदलते समय के साथ एकता की बालाजी टेलिफिल्म्स लिमिटेड अब डिजिटल मनोरंजन की दुनिया में भी अपने ऐप ऑल्ट बालाजी के साथ कदम रखने जा रही हैं। अलग-अलग कहानियों के साथ भारतीय दर्शकों तक आसानी से पहुंचने के उद्देश्य से एकता अब ऑल्ट बालाजी नाम का एक डिजिटल ऐप लेकर आ रही हैं। बालाजी टेलीफिल्म्स के इस ऐप पर राम कपूर और साक्षी तनवर स्टारर वेब सीरीज 'करले तू भी मोहब्बत', निम्रत कौर और जूही चावला स्टारर 'द टेस्ट केस', सहित कई और शो जैसे 'वंस अपॉन ए नाइट', 'देव डीडी', 'रोमिल एंड जुगल' और 'बॉयगिरी' जैसे वेब सीरीज देखने को मिलेंगे। ऑल्ट बालाजी के मानव सेठी कहते हैं, 'ऑल्ट बालाजी देश और दुनियाभर के डिजिटल मनोरंजन क्षेत्र में नेतृत्व हासिल करना चाहता है। हम औपचारिक रूप से अप्रैल 2017 में हिंदी और अन्य भारतीय भाषाओं में ऑल्ट बालाजी का ऐप शुरू कर रहे हैं। अन्य किसी ओटीटी प्लेटफॉर्म ने इससे पहले ऐसी कोई पहल नहीं की है। एकता कपूर ने इस कन्टेट को भारतीय दर्शकों की पसंद को ध्यान में रखकर बनाया हैं।' मानव आगे कहते हैं, 'यह बात तो किसी से छिपी नही हैं कि हम भारतीय मनोरंजक कहानियों को ज्यादा पसंद करतें हैं। और मोबाईल जैसा पर्सनल डिवाइज अब हमारे हाथों में होने से ऐप पर अपने रूची के शो देखना संभव हो रहा हैं। इस बात ने हमें बेहतरीन शो बनाने के लिए प्रेरणा दी हैं। हमारे अच्छे शो ही हमारी पहचान हैं। और दर्शकों को ऐसे बेहतरीन शो देने के लिए हम काम करते रहेंगे।' बालाजी द्वारा निर्मित यह शो ऑल्ट बालाजी के ऐप पर 16 अप्रैल 2017 से देखने मिलेंगें।
परिणीति चोपड़ा और आयुष्मान खुराना की फिल्म 'मेरी प्यारी बिंदु' का वह गाना रिलीज़ हो चुका है, जिसे ऐक्ट्रेस ने खुद गाया है। आखिरकार परिणीति ने इस गाने 'माना कि हम यार नहीं' से सिंगिंग की दुनिया में डेब्यू कर लिया है। फिल्म में गाने को कम्पोज़ क्या है विशाल-शेखर और सचिन-जिगर ने। फिल्म के पोस्टर और टाइटल यही बता रहे हैं कि यह एक रोमांटिक फिल्म होगी। परिणीति इससे पहले साल 2015 में 'किल दिल' में नज़र आई थीं और फिर 'ढिशूम' में आइटम सॉन्ग किया था। X 'मेरी प्यारी बिंदु' एक महत्वकांक्षी सिंगर और उसकी लव स्टोरी पर बेस्ड है। इस फिल्म की कहानी कोलकाता के बैकग्राउंड पर है। इसे प्रड्यूस कर रहे हैं मनीष वर्मा। 'हंसी तो फंसी', 'इश्कजादे', 'शुद्ध देसी रोमांस' जैसी फिल्मों में शानदार परफॉर्मेंस के लिए परिणीति काफी तारीफें बटोर चुकी हैं।
नई दिल्ली फिल्म निर्देशक और निर्माता रामगोपाल वर्मा अपने विवादित बयानों की वजह से अक्सर सुर्खियों में बने रहते हैं। इस बार उन्होंने एक ट्वीट के जरिए पीएम नरेंद्र मोदी और उत्तर प्रदेश के मुख्यमंत्री योगी आदित्यनाथ की तुलना कर डाली। रामगोपाल वर्मा ने ट्विटर पर लिखा कि, 'योगी बहुत खूब हैं। मुझे लगता है कि वह नरेंद्र मोदी से भी बेहतर हैं। मुझे आशा है कि वह देश के अगले प्रधानमंत्री होंगे।' Yogi Adityanath is fantastic ..I think he is better than Narendra Modi ..I hope he becomes the next prime minister — Ram Gopal Varma (@RGVzoomin) March 26, 2017 रामगोपाल वर्मा ने एक अन्य ट्वीट में अमेरिकी राष्ट्रपति डॉनल्ड ट्रंप के बारे में लिखा। उन्होंने लिखा कि वह कुछ हासिल कर पाएं या नहीं, लेकिन मीडिया यह जरूर सुनिश्चित करेगा कि ट्रंप को अमेरिकी राजनीतिक इतिहास के सबसे बड़े जोक के तौर पर याद किया जाए। Whatever he achieves or not media will ensure that Trump will be remembered as the biggest joke in the entire history of American politics — Ram Gopal Varma (@RGVzoomin) March 26, 2017 बता दें कि इससे पहले रामगोपाल वर्मा ने सनी लियोनी को लेकर आपत्तिजनक ट्वीट किया था। इसको लेकर एक महिला सामाजिक कार्यकर्ता ने उनके खिलाफ गोवा में शिकायत भी दर्ज कराई थी। रामगोपाल वर्मा निर्देशित फिल्म 'सरकार-3' रिलीस होने को है। रिलीस होने से पहले ही यह फिल्म उस वक्त विवादों से जुड़ गई जब लेखकर नीलेश गिरकर ने दावा किया कि फिल्म की पटकथा उन्होंने लिखी और इसके लिए उनको समुचित पैसा और क्रेडिट नहीं दिया गया। वह अपनी इन मांगों के साथ मुंबई हाईकोर्ट पहुंचे थे।
छोटे परदे के एक नए शो को लॉन्च करने पहुंचे अभिनेता रणदीप हुड्डा ने बताया कि उनकी अगली ऐतिहासिक फिल्म 'द बैटल ऑफ सारागढ़ी' की शूटिंग जल्द ही शुरू होगी। निर्देशक राजकुमार संतोषी की फिल्म 'द बैटल ऑफ सारागढ़ी' की शूटिंग पिछले साल अक्तूबर में ही शुरू होने वाली थी लेकिन फिल्म के निर्माता और निर्देशक के बीच बजट को लेकर हुई अनबन के बाद फिल्म को रोक दिया गया था। पिछले कई महीनों से एक अलग लुक में नजर आ रहे रणदीप ने नवभारतटाइम्स डॉट कॉम से खास बातचीत में कहा, 'यह लुक मेरी अगली फिल्म 'बैटल ऑफ सारागढ़ी' के लिए हैं। फिल्म में मैं एक सरदार योद्धा का किरदार निभाने वाला हूं। जिस दिन से इस फिल्म को लेकर मेरी बात शुरू हुई है, तब से मैं अपने बाल और दाढ़ी नहीं कटवा रहा था।' रणदीप आगे कहते हैं, 'लुक को लेकर हो रही इस तैयारी को सात से आठ महीने हो गए हैं। इन दिनों मैं सिख धर्म के बारे में भी खूब पढ़, सीख और समझ रहा हूं। सिख धर्म के बारे में जितना पढ़ रहा हूं उतना ही ज्यादा इस धर्म के प्रति सम्मान बढ़ता जा रहा है। इतना पढ़ने और समझने के बाद अब तो मुझे ऐसा लगने लगा है कि 'बैटल ऑफ सारागढ़ी' की शूटिंग खत्म होने के बाद शायद मैं अपनी दाढ़ी और बाल नहीं कटवाऊंगा।' पिछले कई महीनों से सिख धर्म पर गहन अध्ययन कर रहे रणदीप एक सवाल पूछते हुए कहते हैं, 'क्या आप जानते हैं सिख का मतलब क्या होता है? मैंने पढ़ा और समझा है, सिख का मतलब होता है सीखते रहना। सिख धर्म को जानकार और इस धर्म के ग्रन्थ पढ़कर मैं बहुत प्रभावित हो गया हूं। मैंने तो अपने किरदार को निभाने के लिए तम्बाकू पीना तक छोड़ दिया है।' किरदार को लेकर अपनी तैयारी को लेकर रणदीप ने कहा, 'जब मैं भगवान् के सामने प्रार्थना कर रहा होता हूं तो यही सोचता हूं कि आज सबको पता चल जाएगा कि मुझे एक्टिंग नहीं आती है। मैं इसी बात से सबसे ज्यादा डरता हूं, इसी लिए खूब मेहनत करता हूं और किसी भी फिल्म को करते वक्त एक ऐसा समय आता जब मैं किरदार में घुस जाता हूं। इस फिल्म के वर्कशॉप के दौरान ही मुझे किरदार इतना अच्छा लगा कि मैंने ठान लिया कि इस किरदार को अभी से ही जीना शुरू करना पड़ेगा।' रणदीप ने कहा, 'मैं किसी भी किरदार के लिए खुद को मानसिक, शारीरिक और भावनात्मक रूप से बदलने में विश्वास रखता हूं और मैं इस चीज को इंजॉय भी करता हूं। मुझे लगता है कि यही वजह है इस तरह के किरदारों में मुझे कास्ट किया जा रहा है। किसी भी किरदार को निभाना जो सच में है जैसे किसी की बायॉपिक और एक दूसरा जो काल्पनिक किरदार जिसे हम खुद बनाते है, दोनों तरह के किरदारों को निभाना अलग है।' रणदीप की यह फिल्म वर्ष 1897 में ब्रिटिश इंडियन आर्मी और अफगान ओराकजई कबाइलियों के बीच उत्तर-पश्चिमी फ्रंटियर प्रांत में हुए युद्ध पर आधारित है। इस फिल्म में हुड्डा हवलदार ईशर सिंह का किरदार निभा रहे हैं।
उपमा सिंह टीवी के हिट कॉमिडी सीरियल 'द कपिल शर्मा' के होस्ट कपिल शर्मा और उनके साथी कलाकारों सुनील ग्रोवर, चंदन प्रभाकर और अली असगर के बीच झगड़ा थमने का नाम नहीं ले रहा। ऑस्ट्रेलिया से शो करके लौटते हुए फ्लाइट में हुई लड़ाई के बाद सुनील, चंदन, अली और सुगंधा शो का बायकॉट कर रहे हैं, लेकिन इसी बीच ये खबरें आईं कि ये सभी शो पर लौट आए हैं और अगले एपिसोड की शूटिंग करेंगे। लेकिन शो के मेकर्स की ओर से फैलायी गई यह बात गलत साबित हुई है। कपिल को शो के अगले एपिसोड में भी डॉक्टर मशहूर गुलाटी और रिंकू भाभी के रूप में एंटरटेनमेंट का डबल डोज देने वाले सुनील ग्रोवर का साथ नहीं मिला है। ऐसे में इस बार भी कपिल का हाथ उनके पुराने दोस्त राजू श्रीवास्तव ने थामा। शो के पिछले एपिसोड में नजर आए राजू 'द कपिल शर्मा' शो के अगले एपिसोड का भी हिस्सा होंगे। रवीना, बोमन और अरशद होंगे नए मेहमान शो को लेकर चल रहे कयासों के बीच बुधवार को सोनी टीवी के ट्वीट ने लोगों को और सोचने पर मजबूर कर दिया। सोनी ने बुधवार को ट्वीट किया, कोई आ रहा है कपिल के मोहल्ले में अपनी कलाकारी का धमाका करने। क्या होने जा रहा है? जानने के लिए देखें कपिल शर्मा शो। इस ट्वीट के बाद शो में सुनील, चंदन और अली के रिप्लेसमेंट की खबरें और तेज हो गईं। लेकिन सूत्रों से मिली जानकारी के मुताबिक, ये कलाकारी दिखाने वाले कोई और नहीं, बल्कि सोनी के ही दूसरे शो सबसे बड़ा कलाकार के कंटेस्टेंट्स और जज हैं। दरअसल अगले एपिसोड में इन दो शो का तालमेल देखने को मिलेगा, जहां कपिल के शो में सबसे बड़ा कलाकार के प्रतिभागी और जज रवीना टंडन, बोमन ईरानी और अरशद वारसी हिस्सा लेंगे।
मुंबई भारतीय सिनेमा में नया अध्याय लिखने वाली फिल्म 'बाहुबली' की लोकप्रियता इतनी है कि बाहुबली-2 को लेकर दर्शक रिलीस से पहले ही बेसब्र हैं। सोशल मीडिया पर इसका ट्रेलर खूब पसंद किया जा रहा है। इतना ही नहीं, इस फिल्म के पहले गाने को भी लोगों का बेशुमार प्यार मिल रहा है। हाल ही रिलीस हुए इस गाने में मशहूर गायक दलेर मेंहदी ने आवाज दी है। उनके अलावा एमएम कीरावााणी और मौनीमा ने भी गीत को अपनी आवाज से सजायया है। इसके बोल ​के. शिवशक्ति और डॉ. के रामाकृषणन ने लिखे हैं। इससे पहले दलेर मेंहदी की दमदार आवाज दंगल फिल्म में सुनने को मिली थी। दंगल का टाइटल ट्रैक गाने वाले दलेर को बाहुबली-2 के इस नये गाने में सुनना भी उतना ही अच्छा एहसास देता है। यू ट्यूब पर इस गाने को 10 लाख से भी ज्यादा लोग देख चुके हैं। नीचे आप भी सुन सकते हैं यह गाना:
नई दिल्ली अभिनेता ऋतिक रोशन ने फिल्म 'काबिल' में रोहन भटनागर नाम के एक नेत्रहीन युवक की भूमिका निभाई थी। इस किरदार को खासा पसंद भी किया गया था। अब हाल ही में असली रोहन भटनागर ने अभिनेता के नाम पत्र भेजकर आभार व्यक्त किया है। रोहन भटनागर रांची का रहने वाला है और एक साधारण परिवार से है। रोहन अपना नाम बड़े अभिनेता के किरदार से जुड़ा देखकर बहुत खुश है। असली रोहन के पत्र को देखकर ऋतिक रोशन की खुशी का ठिकाना नहीं रहा। पत्र में लिखा था, 'मेरा नाम रोहन भटनागर है और मैं रांची से हूं। हां, मैं असली रोहन भटनागर हूं। सबसे पहले आपको बताऊं कि मैं आपका फैन नहीं हूं, फिर भी अनजाने में आपने जो भी मेरे लिए किया, इसके लिए धन्यवाद करना चाहता हूं।' उसने लिखा, 'बचपन से ही मुझे मेरा नाम यानी रोहन भटनागर पसंद नहीं था, बल्कि यह नाम बहुत ही सामान्य नाम है। मेरे घरवालों के अलावा, बाकी किसी को मेरे नाम से कोई फर्क नहीं पड़ता था। मेरे कुछ खास दोस्त हैं जो मुझसे प्यार करते हैं उन्हें भी यह नाम बहुत साधारण लगता है।' रोहन ने पत्र में लिखा, 'जनवरी से चीजें बदलती गई और मेरा पूरा नाम जब जब लोग लेते थे, तो मैंने उनके चेहरों पर मुस्कान देखी। अब मेरे लिए यह बहुत खास बात हो गई कि मेरा नाम रोहन भटनागर है जो आपकी फिल्म काबिल में आपके किरदार का नाम था।' उन्होंने ऋतिक का आभार जताते हुए कहा, 'मेरे नाम को अपने किरदार के साथ जोड़ने के लिए मैं आपको शुक्रिया कहना चाहता हूं।' जब ऋतिक को इसके बारे में पूछा गया तब ऋतिक ने कहा, 'काबिल फिल्म में रोहन भटनागर नाम के किरदार की अहमियत का अहसास मुझे फिल्म रिलीस होने के बाद हुआ। मेरे किरदार के लिए मुझे लोगों से बहुत सारा प्यार मिला, हर रोज मुझे इसके परिणाम दिखाई दे रहे हैं, साथ ही मुझे खुशी है कि मुझ तक पहुंचने के लिए लोग बहुत प्रयास कर रहे हैं।'
नई दिल्ली उत्तर प्रदेश के नये सीएम योगी आदित्यनाथ के संदर्भ में शिरीष कुंदर की टिप्पणी वाला मामला अभी ठंडा भी नहीं हुआ था कि अब ट्विंकल खन्ना ने एक नया व्यंग्य किया है। अपनी बेबाक टिप्पणी को लेकर अक्सर चर्चा में रहने वाली इस अभिनेत्री ने योगी आदित्यनाथ को गैस छोड़ने में मददगार योग आसन करने की सलाह दे डाली है। एक टीवी चैनल के प्रोग्राम में बोलते हुए ट्विंकल खन्ना ने यह टिप्पणी योगी ​अादित्यनाथ के महिलाओं को ले​कर दिए गये विवादित बयानों के संदर्भ में की। ट्विंकल ने कहा, 'योगी को एक आसन करना चाहिए जिससे कि गैस रिलीज करने में मदद मिले। यह सिस्टम के लिए काफी अच्छा है। इतना ही नहीं, ट्विंकल ने योगी आदित्यनाथ के फैशन पर भी कॉमेंट किया। उन्होंने कहा कि, 'योगी फैशन बदल रहे हैं। मैंने एशियन पेंट को ट्वीट भी किया था कि उनको नया रंग लाने की जरूरत है, जिसकी टैगलाइन होगी - आॅरेंज इज द न्यू ब्राउन।' Asian paints must announce the new color of the season- 'Beguiling Saffron' with a tagline: Orange is the new Brown #UPset — Twinkle Khanna (@mrsfunnybones) March 19, 2017 फिल्मों से दूरी बना चुकीं ट्विंकल ने हाल ही सेक्शुअल हैरेसमेंट पर ब्लॉग भी लिखा था। उन्होंने इसमें टीवीएफ के फाउंडर अरुनाभ कुमार को निशाने पर लेते हुए लिखा था कि बेडरूम में किसी लड़की को सेक्सी कहना ठीक है लेकिन कार्यक्षेत्र में ऐसा करना लड़की या महिला की क्षमताओं को कम करना है। उनके इस ब्लॉग को काफी शेयर किया गया था।
लॉस एंजिलिस अमेरिका के सिनेमाघरों में आने वाले महीनों में बॉलिवुड की कई बेहतरीन फिल्में दिखाई जाएंगी और इसकी शुरुआत जुलाई में शाहरुख खान-ऐश्वर्या राय अभिनीत ‘देवदास’ से होगी। ‘सिनेमा कॉन’ की शुरुआत के मौके पर फैथम ने बताया कि इस साल दो फिल्में दिखाई जाएंगी और अगले साल छह फिल्मों सिने प्रेमियों के लिए होंगी। ‘देवदास’ के अलावा दूसरी फिल्म के तौर पर इस साल ‘वीर-जारा’ दिखाई जाएंगी। इस फिल्म में शाहरुख, प्रीति जिंटा और रानी मुखर्जी ने प्रमुख भूमिका निभाई है। फिल्म दिखाने वाले सिनेमाघरों और टिकटों के बारे में जानकारी जल्द ही ऑनलाइन उपलब्ध होगी।
श्रद्धा कपूर और अर्जुन कपूर की फिल्म 'हाफ गर्लफ्रेंड' का फर्स्ट पोस्टर रिलीज़ हो गया है और यह काफी रोमांटिक दिख रहा। पोस्टर पर एक नज़र डालें तो साफ-साफ दिख रहा है कि श्रद्धा और अर्जुन पानी में भींगते हुए एक-दूसरे के साथ कितना इंजॉय कर रहे हैं। फिल्म के इस पोस्टर में दोनों एक-दूसरे के ऑपोज़िट होकर खड़े हैं। वैसे भी बारिश में रोमांस की बात ही कुछ और है। जब से 'हाफ गर्लफ्रेंड' को लेकर अनाउंसमेंट हुई, तभी से फैन्स को इस पहले पोस्टर का इंतज़ार था कि दोनों एकसाथ कैसे दिखेंगे। मानना पड़ेगा कि दोनों की जोड़ी पर्दे पर जबरदस्त नज़र आनेवाली है। वैसे बारिश में रोमांस की बात करें तो इससे पहले श्रद्धा कुछ इसी अंदाज़ में 'आशिकी 2' में आदित्य रॉय कपूर के साथ और 'बागी' में टाइगर श्रॉफ के साथ भी नज़र आ चुकी हैं। FIRST LOOK #halfgirlfriend @arjunk26 @chetan_bhagat @mohit11481 @EkmainaurEktu7 @balajimotionpic @altbalaji #RjAlok... https://t.co/M8iP9s6S3y&mdash; RJ ALOK (@OYERJALOK) 1490678422000 बता दें कि यह फिल्म फेमस राइटर चेतन भगत के उपन्यास 'हाफ गर्लफ्रेंड' पर आधारित है। इसे मोहित सूरी डायरेक्ट कर रहे हैं। यह फिल्म 19 मई को रिलीज़ होगी।
'दामुल', 'गंगाजल', 'राजनीति', 'अपहरण' और 'सत्याग्रह' जैसी कई और सफल और सम्मानित फिल्में बनाने वाले लेखक, निर्देशक, निर्माता और अभिनेता प्रकाश झा इन दिनों अपने प्रॉडक्शन में तैयार फिल्म 'लिप्स्टिक अंडर माई बुर्का' को सेंसर सर्टिफिकेट न मिलने से परेशान हैं। सेंसर बोर्ड ने फिल्म को रिलीज करने से मना कर दिया है। देश और दुनिया में दर्जनों फिल्म महोत्सव में सराही और सम्मानित की गई फिल्म 'लिपस्टिक अंडर माई बुर्का' का भविष्य अभी भी अपने देश में कुछ धुंधला नजर आता है। नवभारतटाइम्स डॉट कॉम से विशेष बातचीत में प्रकाश झा ने कहा, 'अब सेंसर बोर्ड इस फिल्म को रिलीज होने से रोक नहीं सकता है। अब हमने फिल्म ट्राइब्यूनल में भेजी है हमें पूरी उम्मीद है वहां से फिल्म क्लियर हो जाएगी।' फिल्म का विषय और सेंसर बोर्ड की समझ पर बात करते हुए प्रकाश झा कहते हैं, 'सेंसर बोर्ड को लेकर मैं तो पुराना भुक्तभोगी हूं। इस फिल्म को ले कर मुझे आश्चर्य तब लगा था जब रिवाइजिंग कमिटी ने पूरी की पूरी फिल्म को पास करने से मना कर दिया और कहा कि हमारे समाज के मापदंड पर आपकी यह फिल्म खरी नहीं उतरती है और इसलिए हमारी मानसिकता इसे पास करने के लिए परमिशन नहीं देती है।' प्रकाश झा अपनी बात आगे बढ़ाते हुए कहते हैं, 'सेंसर बोर्ड के लोगों की इस तरह की बात सुनकर मुझे दुःख नहीं हुआ बल्कि मुझे हंसी आई। ईमानदारी से कहूं तो मैं खूब हंसा, मैंने कहा यह कैसे लोग हैं। तब तक इस फिल्म को दो पुरस्कर भी मिल गए थे। जब फिल्म तैयार हो गई थी मैंने तभी फिल्म की निर्देशिका अलंकृता से कहा था कि इस फिल्म को बड़ी व्यापक पहचान मिलेगी। तुमने फिल्म में ऐसी बात कह दी है जो कभी भी इस नजरिए से नहीं कही गई। तुमने एक औरत के अधिकारों, उसके सेक्स चाह, उसके मन, उसकी लालसा और उसके विचार के आजादी की बात कही है।' समाज में औरतों को लेकर बनी सोच के बारे में प्रकाश कहते हैं, 'औरत को बचपन से ही एक कुंठित सोच के साथ बड़ा किया जाता है। हमारे समाज में एक औरत अपनी सेक्शुअलिटी के बारे में खुल के बात करे यह सोचना ही बहुत बड़ी बात है। एक औरत सारी जिंदगी आदमी को संतुष्ट करने में ही लगी रहती है फिर चाहे वह फिजिकली हो, मेंटली हो या स्पिरिचवली हो, वह अच्छा खाना बना सके, अच्छा बिस्तर लगा सके, अच्छी तरह से घर को रख सके, अच्छी तरह से बच्चों को रख सके और बिस्तर में भी अच्छी तरह संतुष्ट कर सके।' प्रकाश आगे कहते हैं, 'शुरू से ही एक औरत को यही बताया और सिखाया जाता है कि घर के पुरषों की सफलता और खुशी पर खुश हो जाओ। एक मां अपने बेटे की सफलता पर, एक बीवी अपने पति की सफलता पर और बहन अपने भाई की सफलता पर खुश होती रहती है और उसके वीरता की कामना करती है। यही होता है हमारे समाज में। सबसे बड़ी बात है कि जो लोग सेंसर बोर्ड में बैठे हैं उन्हें पता ही नहीं है कि अब देश 'दंगल' को भी सेलिब्रेट करता है। हम आज भी उसी पुरानी मानसिकता में जकड़े हुए हैं, हमें उस सोच को ही बदलना पड़ेगा। यह फिल्म उस सोच को बदलती है, तमाम सवाल खड़े करती है, वह भी बेहद खूबसूरती से।' अपनी परवरिश और अपने घर में महिलाओं की भूमिका पर बात करते हुए प्रकाश कहते हैं, 'मेरी परवरिश सैनिक स्कूल में हुई है, मुझे बचपन से ही किसी चीज का कोई भय नहीं रहता था। मुझे तो सारी शक्ति अपनी मां से मिलती थी, क्योंकि हमारी मां ने कभी अपने अपने आपको पिता से कम समझा ही नहीं। हमें बचपन में कुछ चाहिए होता था तो हम पिताजी से नहीं बल्कि मां से कहते थे। मेरे माता-पिता के बीच बहुत अच्छा सामजस्य था। मां हमारी जमींदार थी वह खेती भी करवाती थीं और यह फैसले भी करती थीं की किस खेत में क्या बोया जाएगा, बगीचे के आम किसको बेचे जाएंगे और यह पैसे किसके ऊपर खर्च किये जाएंगी यह डिसीजन लेती थीं।' सेंसर बोर्ड द्वारा 'लिपस्टिक अंडर माई बुर्का' को सर्टिफाई नहीं किए जाने को लेकर दी गई वजहों में कहा गया है, 'यह कहानी महिला बेस्ड है, जिसमें सामान्य जीवन से कहीं बढ़कर, आगे की कल्पनाएं हैं। इसमें कई विवादास्पद सेक्शुअल सीन हैं, गालियों वाले शब्द हैं, ऑडियो पॉर्नोग्रफ़ी और सोसायटी के कुछ वैसे हिस्से को टच किया गया है जो काफी संवेदनशील है, इसलिए गाइडलाइन 1(a), 2(vii), 2(ix), 2(x), 2(xi), 2(xii) and 3(i) के तहत इसे रिफ्यूज़ किया जाता है।' भारत के छोटे से शहर की कहानी पर बेस्ड इस फिल्म 'लिपस्टिक अंडर माइ बुर्का' में कोंकणा सेन शर्मा, रत्ना पाठक शाह, अहाना कुमरा, प्लाबिता बोरठाकुर के इर्द-गिर्द घूमती है, जो आज़ाद जीवन जीने की तमन्ना रखती हैं।
बॉलिवुड के सबसे सफल युवा सितारों में अनुष्का शर्मा का नाम भले ही शुमार हो लेकिन अभिनेत्री का कहना है कि जिस तरह शाहरुख और सलमान अपने स्टारडम को संभालते हैं वह सोच भी नहीं सकतीं कि ऐसा कभी वह कर सकती हैं। शाहरुख के साथ फिल्म ‘रब ने बना दी जोड़ी’ से अपने फिल्मी करियर की शुरुआत करने वाली अनुष्का ने आमिर के साथ फिल्म ‘पीके’ और सलमान के साथ पिछले साल ब्लॉकबस्टर ‘सुल्तान’ में काम किया है। अनुष्का ने कहा कि उन्हें अभी सुपरस्टारडम हासिल नहीं हुआ है लेकिन उनके पास जो कुछ भी है उससे उन्हें डर लगता है। उन्होंने कहा, ‘मैं कई बार इसके बारे में (स्टारडम) सोचती हूं और डर जाती हूं। मैंने अभी सलमान, शाहरुख और आमिर की तरह सुपरस्टारडम का अनुभव नहीं किया है। लेकिन यह (मेरा स्टारडम) भी अपनी सोच गड़बड़ कर सकता है, उनके बारे में तो भूल ही जाइये कि उन्हें किसका सामना करना पड़ता होगा।’ अनुष्का की फिल्म 'फिल्लौरी' हाल ही में रिलीज हुई है। बता दें कि अनुष्का की इस दूसरी होम प्रॉडक्शन फिल्म ने बॉक्स ऑफिस पर धीमी शुरुआत करते हुए पहले दिन लगभग 3.5 से 3.75 करोड़ रुपए की कमाई की है।
बॉलिवुड ऐक्ट्रेस कटरीना कैफ ऑस्ट्रिया से मुंबई वापस आ गई हैं। कटरीना ऑस्ट्रिया में अपने एक्स बॉयफ्रेड सलमान खान के साथ 'टाइगर जिंदा है' कि शूटिंग कर रही थीं। हाल ही में कटरीना को मुंबई एयरपोर्ट पर कैमरे में कैद किया गया जहां वह मरून टीशर्ट और ब्लैक जैकेट में काफी कूल नजर आ रही थीं। खबर है कि वह ऑस्ट्रिया सिर्फ सलमान के साथ एक रोमांटिक गाने 'दिल दिया' की शूटिंग के लिए गई थीं। इस गाने को वैभवी मर्चेंट ने कोरियॉग्राफ किया है। 5 साल बाद कटरीना और सलमान की जोड़ी को एक बार फिर पर्दे पर देखने के लिए फैन्स बेसब्री से इंतजार कर रहे हैं। 'टाइगर जिंदा है' साल 2012 में आई फिल्म 'एक था टाइगर' की दूसरी इंस्टॉलमेंट फिल्म है। इस फिल्म में भी सलमान के ऑपजिट कटरीना ही थीं।   ✈️ Back in Mumbai. #katrinakaif #katrinakaifdaily #mumbai #mumbaiairport A post shared by ★ KATRINA KAIF ★ (@katrinakaifdaily) on Mar 24, 2017 at 3:53pm PDT हाल ही में फिल्म का फर्स्ट विडियो भी सामने आया था जिसमें सलमान ऐक्शन स्टंट करते नजर आ रहे थे। बता दें कि फिल्म के मेकर्स ने इस फिल्म में ऐक्शन सीन को कोरियॉग्राफ करने के लिए 'डार्क नाइट' के ऐक्शन डायरेक्टर टॉम को चुना है। यह फिल्म इसी साल दिसंबर में रिलीज होनी है।
फिल्म 'काबिल' के प्रमोशन में जुटे अभिनेता रितिक रोशन का आज जन्मदिन है, फिल्म रिलीज की कगार पर है ऐसे में रितिक आज जन्मदिन के मौके पर भी काम कर रहें हैं। नवभारतटाइम्स डॉट कॉम से बातचीत में रितिक ने 'काबिल' में अपने किरदार की तैयारी के बारे में बात की और बताया कि 'काबिल' उनके लिए क्यों बन गई है सबसे खास फिल्म। रितिक कहते हैं, 'जब भी हम ऐक्टर किसी भी किरदार को निभाते हैं तो लोग हमारी तारीफ करना शुरू कर देते हैं, मुझे लगता है यह तो कलाकार का काम है कि वह किसी खास किरदार की तैयारी अच्छी तरह करे तो इतनी बड़ाई करने की जरूरत नहीं है। हां, ये सच है कि मैंने 'काबिल' के रोल के लिए कड़ी मेहनत की है। शुरू में किरदार को अच्छी तरह समझने और तैयार करने के लिए मैं अपनी आखों पर पट्टी बांध लेता था और फिर अपने घर में चलकर किरदार को महसूस करने की कोशिश करता था।' रितिक आगे बताते है, 'कई सालों के बाद ऐसा किरदार निभाया जिसमें बहुत गहराई है। इस रोल को लेकर शुरू में डर भी लगा क्योंकि ऐसे किरदार को निभाते समय किरदार की गहराई में उतरना पड़ता है। सालों बाद इस किरदार के साथ मुझे भी अपने जीवन की गहराइयों में उतरने मौका मिला। किसी भी किरदार को निभाते समय एक तैयारी होती है और इस तैयारी में वह किरदार हमें कुछ देता है तो हमसे भी वह बहुत कुछ ले लेता है और यह लेन-देन बिल्कुल भी आसान नहीं है।' रितिक की माने तो 'काबिल' उनकी सबसे कम दिनों में शूट होने वाली फिल्म बन गई है। रितिक ने बताया, 'मैं बहुत खुश किस्मत हूं कि कैरियर के इस पड़ाव पर मुझे ऐसी फिल्म में काम करने का मौका मिला हैं। फिल्म शुरू होने से पहले तीन महीने की तैयारी की थी, बाद में यह तैयारी पूरी फिल्म भर चली। मुझे लगता था कि यह फिल्म दो महीने में पूरी हो जाएगी, पर 58 वें दिन लगा कि अगर 'काबिल' की शूटिंग सात-आठ महीने चली तो मैं दिव्यांग मास्टर हो जाऊंगा। यह मेरी सबसे जल्दी पूरी होने वाली फिल्म बन गई है। सिर्फ साठ दिन में मेरा काम पूरा हो गया। अब देखना है आगे क्या होता है, मेरे लिए तो यह फिल्म बहुत ही खास और मेरी पसंदीदा फिल्म बन गई है।' यहां पढ़ें: फिल्म काबिल से जुड़ी सभी खबरें
नई दिल्ली कमीडियन कपिल शर्मा और उनके को ऐक्टर सुनील ग्रोवर के बीच का झगड़ा पिछले कुछ दिनों से सुर्खियों में है। ऐसी खबरें थीं कि कपिल ने मेलबर्न से वापस लौटते वक्त न सिर्फ सुनील से गाली गलौज की बल्कि मारपीट भी की। कपिल के शो में रिंकू भाभी और डॉक्टर मशहूर गुलाटी का किरदार निभाने वाले सुनील ने कपिल की इस बुरे बर्ताव के बाद उनका शो छोड़ दिया। हमारे सहयोगी अखबार टाइम्स ऑफ इंडिया से हुई एक्सक्लूसिव बातचीत में सुनील ने बताया कि वह अभी भी इस शो में काम करने को लेकर कोई फैसला नहीं ले पाए हैं। यानी वह शो में काम करेंगे या नहीं, इस बारे में उन्होंने अभी भी कुछ तय नहीं किया है। सुनील से जब 'द कपिल शर्मा शो' छोड़ने के बारे में पूछा गया तो उन्होंने यह जवाब दिया,' मैं इस बारे में अभी कुछ बात नहीं कर सकता। मुझे इसके लिए कुछ दिन का समय चाहिए, उसके बाद ही मैं इस मामले पर कुछ बात करूंगा।' सुनील से जब पूछा गया कि क्या चंदन प्रभाकर, अली असगर और कीकू शारदा ने भी शो का बायकॉट कर दिया है? तो उन्होंने जवाब दिया, 'मुझे नहीं पता कि किसने शो छोड़ दिया है और कौन अभी भी इस शो का हिस्सा है। मुझे इस बारे में कोई आइडिया नहीं है। कपिल, जोकि शो के प्रड्यूसर भी है, वह लगातार ट्वीट कर अपनी इस हरकत के लिए सुनील से मांफी मांग चुके हैं। उन्होंने इस बार में सुनील से मुलाकात करने की भी बात कही थी। जब इस मीटिंग के बारे में हमारे सहयोगी अखबार ने सुनील से पूछा तो उन्होंने इस पर कोई भी टिप्पणी करने से मना कर दिया। हालांकि दोनों के करीबी सूत्रों ने बताया कि इस तरह की कोई भी मीटिंग अब तक नहीं हुई है। गौरतलब है कि गुरुवार को कपिल शर्मा अपने साथियों के साथ मेलबर्न से दिल्ली होकर मुंबई आ रहे थे। इस दौरान शराब के नशे में कपिल ने सुनील से काफी बदतमीजी की। इस खबर को अंग्रेजी में पढ़ें- Exclusive Sunil Grover says he is still undecided about his future on The Kapil Sharma Show
नई दिल्ली सदी के महानायक कहे जाने वाले अमिताभ बच्चन आए दिन कुछ न कुछ ऐसा करते हैं जो लोगों के लिए प्रेरणादायक होता है। बिग बी ने सोमवार को अपने ट्विटर अकाउंट पर एक फोटो शेयर किया है, जो कि उनके घर का है। इस फोटो की खास बात है कि इसमें एक मकान है और उसपर तिरंगा लगा है। यह मकान खुद अमिताभ बच्चन का है। अमिताभ ने ट्वीट में लिखा है कि,'मुझे ​अपने घर के टॉप पर तिरंगा लगाना गर्व की अनुभूति देता है। क्या आपने अपने घर पर तिरंगा लगाया है? आपको लगाना चाहिए।' T 2477 - I proudly fly the National Tricolor on top of my home .. Do you ..? You must !! pic.twitter.com/EPom1vMrIs — Amitabh Bachchan (@SrBachchan) March 27, 2017 बिग बी ने तिरंगे की इस तस्वीर को साझा कर जाहिर कर दिया कि देशभक्ति उनके लिए सबसे पहले है। इतना ही नहीं, अमिताभ बच्चन ने एक अन्य ट्वीट में भारतीय क्रिकेट कप्तान विराट कोहली को लेकर भी ट्वीट किया। इसमें उन्होंने आॅस्ट्रेलियाई क्रिकेटर ब्रैड हॉग के उस बयान की निंदा की जिसमें उन्होंने कहा था कि विराट आईपीएल के लिए खुद को तैयार करने के मकसद से भारत-आॅस्ट्रेलिया टेस्ट सीरीज का चौथा मैच नहीं खेल रहे हैं। बिग बी ने ब्रैड हॉग को करारा जवाब देते हुए विराट का बयान किया है। उन्होंने लिखा कि विराट मैच में इसलिए नहीं खेल रहे हैं क्योंकि वह दिखाना चाहते थे कि विराट के बगैर भी टीम इंडिया आॅस्ट्रेलिया को हराने में सक्षम है। इससे पहले Earth Hour वाले दिन अमिताभ ने रात में एक घंटे घर की बत्तियां बंद कर पृथ्वी को बचाने के प्रति लोगों को अवेयर किया था। T 2477 - Brad Hodge says 'Virat skipped 4th to play IPL' .. RUBBISH ! he did it to tell you that his team can wallop you even without him ! pic.twitter.com/FVxFpYcgEq — Amitabh Bachchan (@SrBachchan) March 27, 2017
बॉलिवुड की सदाबहार अभिनेत्री आशा पारेख को हाल ही में एक स्टाइल अवॉर्ड समारोह में लाइफ टाइम स्टाइल आइकॉन अवॉर्ड से सम्मानित किया गया। इस मौके पर आशा पारेख ने कहा, 'अब जब मुझे लाइफ टाइम स्टाइल आइकॉन अवॉर्ड से सम्मानित किया गया है तो जरूर मेरे स्टाइल में कोई बात तो रही होगी। वैसे हमारे जमाने में हम जो भी पहनते थे लोग उस स्टाइल को खूब पसंद करते थे और वह स्टाइल बन जाता था।' समय के साथ बदले फैशन के स्टाइल पर आशा कहती हैं, 'अब तो सभी हिरोइन गाउन पहन कर ही घूमती हैं तो क्या कहें, हमारी साड़ियां ज्यादा खूबसूरत होती हैं तो मैं यही कहूंगी कि गाउन के अलावा साड़ियां पहने तो ज्यादा खूबसूरत लगेंगी लड़कियां।' इसी मौके पर आशा पारेख ने बताया कि जल्द ही उनकी ऑटोबायॉग्रफी 'आशा पारेख-द हिट गर्ल' रिलीज होने वाली है जिसका विमोचन 14 अप्रैल को सलमान खान करने वाले है।' आशा पारेख से जब यह पूछा गया कि इस किताब के बाद अगर आपके जीवन में फिल्म बनाई गई तो आज के जमाने की कौन सी ऐक्ट्रेस होगी जो आपका रोल परदे पर सही तरीके से निभा पायेगी। इस सवाल के जवाब में आशा ने कहा, 'वैसे तो यह बड़ा मुश्किल सवाल है लेकिन अगर मेरी जिंदगी पर फिल्म बनाई जाए तो मुझे लगता है, मेरा रोल प्रियंका चोपड़ा और दीपिका पादुकोण में से कोई एक निभाए। प्रियंका मुझे अच्छी लगती हैं और उनकी कुछ हरकतें मेरी जैसी हैं और मैं चाहूंगी कि मेरी जिंदगी में बनने वाली फिल्म का निर्देशन संजय लीला भंसाली करें।' आशा पारेख की ऑटोबायॉग्रफी 260 पेज की होगी। इस ऑटोबायॉग्रफी को आशा पारेख ने लेखक खालिद मोहम्मद के साथ मिलकर लिखा है।आशा बताती हैं, 'मेरी ऑटोबायॉग्रफी में काफी कुछ है जिसके बारे में दुनिया नहीं जानती है। जैसे मैंने टीवी सीरियल का निर्माण किया था, सेंसर बोर्ड के लिए काम किया, चिकित्सा के क्षेत्र, नृत्य, समाज सेवा, फिल्म इंडस्ट्री के संगठन और समाज को आगे बढ़ाने से जुड़े तमाम काम किये हैं।' आशा कहती हैं, 'मेरा दिलीप कुमार के साथ काम करने का बहुत मन था। उनके साथ कम से कम एक बार काम करने की मेरी दिली इच्छा थी जो पूरी नही हो पाई। एक बार फिल्म 'जबरदस्त' में काम करने का मौका भी मिला था लेकिन वह फिल्म बंद हो गई और इसके बाद उनके साथ काम करने का अवसर नहीं मिला इस बात का दुःख हमेशा होता है।' आशा पारेख 'कटी पतंग', 'प्यार का मौसम', 'तीसरी मंजिल', 'जिद्दी', 'मेरे सनम' जैसी यादगार फिल्मों में काम कर चुकी है। सदाबहार अभिनेत्री आशा पारेख ने शम्मी कपूर के साथ फिल्म 'दिल देके देखो' से अपने फिल्मी करियर की शुरुआत की थी, यह फिल्म 1959 में आई थी।
टॉम हॉलैंड की मुख्य भूमिका वाली हॉलिवुड सुपरहीरो फिल्म 'स्पाइडरमैन : होमकमिंग' का ट्रेलर भारत में 10 भाषाओं में रिलीज होगा। फिल्म का ट्रेलर हिंदी, पंजाबी, तमिल, तेलुगू, गुजराती, मलयालम, भोजपुरी, कन्नड़, मराठी और बांग्ला में रिलीज होगा। सोनी पिक्चर्स एंटरटेनमेंट (इंडिया) के मैनेजिंग डायरेक्टर विवेक कृष्णानी ने कहा, 'हम दर्शकों के साथ जुड़ने के लिए ऐसे तरीके तलाशने पर गर्व महसूस करते हैं, जो अक्सर इस उद्योग के लिए एक नए चलन को स्थापित करती है। हम स्पाइडरमैन का एक नायक की तरह स्वागत करना चाहते हैं और इससे बेहतर क्या हो सकता है कि भारत के लोग अपने घरों में अपनी भाषाओं में उसका स्वागत करें।' X कृष्णानी ने कहा कि भारत के लोग स्पाइडरमैन को प्यार करते हैं और इस सीरीज़ की फिल्मों ने भारतीय बॉक्स ऑफिस पर कामयाबी के झंडे गाड़े हैं। हॉलैंड ने पिछले साल स्पाइडरमैन के रूप में फिल्म 'कैप्टन अमेरिका : सिविल वॉर' से शुरुआत की थी। फिल्म 'स्पाइडरमैन : होमकमिंग' भारत में सात जुलाई को अंग्रेजी, हिंदी, तमिल और तेलुगू में रिलीज होगी।
नई दिल्ली हिमाचल प्रदेश में पले-बढ़े मशहूर अभिनेता अनुपम खेर ने शिमला में घर खरीदकर अपनी मां को उपहार में दिया है। खेर ने बताया कि वह हमेशा शिमला में घर खरीदना चाहते थे क्योंकि उन्होेंने अपना बचपन यहीं गुजारा है। अभिनेता ने यह खुशखबरी ट्विटर पर अपने प्रशंसकों और फॉलोअर्स के लिए एक विडियो शेयर करते हुए बताई। अपनी भावनाएं साझा करते हुए अभिनेता ने विडियो क्लिप में कहा है, ‘मेरे पिताजी वन विभाग में यहां क्लर्क थे। हमारी पूरी जिंदगी सरकारी क्वॉर्टर और किराये के मकान में गुजरी और कुछ वजहों से मैं यहां घर नहीं खरीद पाया।’ We Indians want to have our own home in a place where we grew up. Happy 2 share, we have our 1st ever home in Shimla. Presented it to Mom.:) pic.twitter.com/KkutDLbuqK — Anupam Kher (@AnupamPkher) March 26, 2017 अभिनेता ने कहा, ‘आज मुझे शिमला आना पड़ा है। मैंने यहां छोटा सा एक घर खरीदा है जो कि मैं अपनी मां को भेंट करना चाहता हूं। वह बहुत खुश हैं। कल से उनकी आंखों में खुशी के आंसू हैं। उन्होंने कहा कि यह सबसे सुंदर चीज है जो अब तक उनकी जिंदगी में हुई। काश, मेरे पिताजी आज जीवित होते!’ खेर का जन्म साल 1955 में शिमला में हुआ था।
मुंबई से सटे ठाणे की जिला अदालत ने कथित अंतरराष्ट्रीय मादक पदार्थ माफिया विक्की गोस्वामी और उनकी सहयोगी और अभिनेत्री ममता कुलकर्णी के खिलाफ एफेड्रिन बरामदगी मामले में सोमवार को गैर जमानती वॉरंट जारी किया है। ममता कुलकर्णी और विक्की गोस्वामी के बारे में यह माना जाता है कि दोनों भारत के बाहर हैं। जिला न्यायाधीश एचएम पटवर्धन ने सोमवार को ममता और विक्की के खिलाफ गैरजमानती वॉरंट जारी किया है। ठाणे पुलिस ने पिछले साल महाराष्ट्र के सोलापुर में एवोन लाइफसाइंस पर छापा मारा था और वहां पुलिस को दो हजार करोड़ रुपये के कीमत की करीब 18.5 टन एफेड्रिन बरामद हुई थी। ठाणे पुलिस के अनुसार, एफेड्रिन सोलापुर के एवोन लाइफसाइंस से केन्या में विक्की गोस्वामी के नेतृत्व वाले मादक पदार्थ गिरोह को भेजा जाने वाला था। पुलिस ने इस मामले में 10 से अधिक व्यक्तियों को गिरफ्तार किया है। पिछले साल सितंबर में मुंबई में आयोजित एक प्रेस कॉन्फ्रेंस के जरिए ममता कुलकर्णी के वकीलों ने उनके रिकॉर्डेड बयान का विडियो दिखाया था, जिसमें ममता को बेगुनाह बताया था। ममता केन्या के मोंबासा में रहती हैं। वहां से जारी एक विडियो टेप में कहा, 'मैं भारतीय संविधान का सम्मान करती हूं, लेकिन ठाणे पुलिस और अमेरिकी ड्रग एन्फोर्समेंट एडमिनिस्ट्रेशन पर भरोसा नहीं करतीं। मैं एक योगिनी हूं। मैं पिछले 20 साल से अध्यात्म की दुनिया में रमी हुई हूं। मैं निर्दोष हूं, अपने खिलाफ लगे आरोप से आहत हूं।' उन्होंने विदेश मंत्री सुषमा स्वराज और गृहराज्य मंत्री किरन रिजिजू को पत्र लिखकर मांग की है कि उन्हें ड्रग मामले में घसीटने वाली महाराष्ट्र पुलिस के खिलाफ कार्रवाई की जाए। ममता ने दो केंद्रीय मंत्रियों को भेजी अर्जी में कहा, 'मैंने कभी भारतीय कानूनों की अवहेलना नहीं की है। मुझे अमेरिकी ड्रग एन्फोर्समेंट एडमिनिस्ट्रेशन और पुलिस के अधिकारियों ने साजिश का शिकार बनाया है।' पुलिस ने ममता की सम्पत्ति और उनके बैंक खाते की भी जांच की थी। ममता ने बताया था कि उनके बैंक अकाउंट में सिर्फ 25 लाख रुपये हैं, जिसे उन्होंने बॉलिवुड में ऐक्ट्रेस के तौर पर कमाया था। ममता ने ठाणे पुलिस के 2000 करोड़ की ड्रग के दावे को भी गलत बताया था।
1. चाइल्ड ऐक्टर हर्षाली मल्होत्रा का भी इस फिल्म में छोटा सा रोल था। यहां तक कि कुछ सीन उसने सुट भी किए, लेकिन उसी दौरान बजरंगी भाईजान में सिलेक्ट हो जाने के बाद हर्षाली की मां ने इस फिल्म में छोटे से रोल के लिए मना कर दिया। उन्होंने इस बारे में सलमान से बात कर ली थी। 2. यह सलमान की 14वीं फिल्म है, जिसमें उन्होंने प्रेम का किरदार निभाया है। हालांकि, सूरज बड़जात्या के साथ यह सलमान की चौथी फिल्म है और सभी फिल्मों में उनका नाम प्रेम ही रहा है। 3. फिल्म 'विवाह' के बाद 9 साल के गैप के बाद सूरज बड़जात्या डायरेक्शन के लिए उतरे। 4. 'हम साथ-साथ हैं' के बाद 16 साल के अंतराल के बाद सलमान और सूरज ने एकसाथ इस फिल्म में काम किया। 5. स्वरा भास्कर एक अकेली ऐसी ऐक्ट्रेस थीं, जो इस फिल्म में सलमान की बहन की भूमिका के लिए तैयार हुईं। हर ऐक्ट्रेस उनके साथ रोमांस ही करना चाहती थी। अमृता राव ने भी सलमान की बहन बनने से इनकार कर दिया था। 6. सलमान के ऑपोज़िट रोल के लिए दीपिका पादुकोण, करीना कपूर, सोनाक्षी सिन्हा जैसी कई ऐक्ट्रेसेस का नाम लिया जा रहा था, लेकिन आखिरकार यह सोनम की झोली में आ गिरा। 7. नील नितिन मुकेश के रोल के लिए पहले विद्युत जमवाल का नाम तय किया गया था, लेकिन वह सपोर्टिंग रोल के लिए तैयार नहीं थे इसलिए उन्होंने यह ऑफर ठुकरा दिया। 8. इस फिल्म की शूटिंग के दौरान राजकोट में सोनम को स्वाइन फ्लू हो गया था, जिसके बाद उन्हें फौरन मुंबई ले जाया गया।
ओमजी अवस्थी स्कूल में जिनके लिए खून से खत लिखे जाते थे। बॉलिवुड ने उनके लुक्स में कई दफा नुक्स निकाले लेकिन उनकी ऐक्टिंग से मोहब्बत कम नहीं हुई। स्कूल में मार्शल आर्ट्स में गोल्ड मेडल जीतने वाले राजकुमार राव भले अब तक ऐक्शन अवतार में न दिखे हों लेकिन वह अपनी ऐक्टिंग का लोहा मनवा चुके हैं। फिल्म ‘शाहिद’ के लिए नैशनल अवॉर्ड हासिल कर चुके राजकुमार राव इन दिनों अपनी फिल्म 'बहन होगी तेरी' की शूटिंग लखनऊ में कर रहे हैं। राजकुमार ने हमें बताया कि लखनऊ की जुबां उन्हें बेहद पसंद आती है। साथ ही यहां के लहजे को किरदार में उतारने के लिए उन्होंने बाकायदा ट्रेनिंग ली है। फिल्म ‘बहन होगी तेरी’ से पहले लखनऊ में ‘बरेली की बर्फी’ की शूटिंग कर चुके राजकुमार जल्द ही अनुभव सिन्हा की वाइफ रत्ना सिन्हा की फिल्म की शूटिंग भी लखनऊ में शुरू करेंगे। उन्होंने अपने अब तक के सफर फ्यूचर प्लांस के बारे में खुलकर बात की। साइकल चलाकर प्ले करने जाता था दिल्ली यह सच है कि शुरुआती दिनों में मैंने कई बार अजीब वजहों से रिजेक्शन झेला। एक बार मुझे यह कहकर रिजेक्ट कर दिया गया कि मेरी आइब्रो अजीब हैं। मुझे लगता है कि लोग बस न करने के तरीके तलाशते थे। हालांकि, मैंने इसे कभी नेगेटिव नहीं लिया और हमेशा यही सोचा कि किसी न किसी को मेरे टैलंट पर भरोसा जरूर होगा। एक वक्त था, जब मैं गुड़गांव से साइकल चलाकर प्ले करने दिल्ली जाता था। उस वक्त थिअटर और ऐक्टिंग के लिए जो पैशन था, उसी की वजह से आज मैं इस मुकाम तक पहुंचा हूं। उस वक्त की मेहनत का फल अब मिल रहा है। ऐक्टिंग करना ही ड्रीम था स्कूल के दिनों में मैं मार्शल आर्ट्स गोल्ड मेडलिस्ट था। इसके बाद भी ऐक्शन फिल्म न करने के पीछे कोई प्लानिंग नहीं, बस वजह यह है कि मुझे कोई ऐसी कहानी ऑफर ही नहीं हुई, जिसमें अपना यह टैलंट दिखा सकूं। अगर मुझे ऐसी कोई स्क्रिप्ट मिलती है, जिसमें मार्शल आर्ट्स दिखाने का मौका मिले, तो मैं उसे जरूर करना चाहूंगा। फिलहाल, अभी कोई ऐक्शन फिल्म नहीं है क्योंकि जिस तरह के किरदार मैंने किए हैं, उन्हें देखने के बाद ज्यादातर लोग मेरे पास वैसे ही किरदार लेकर आते हैं। मेरा कोई ड्रीम रोल नहीं है। मेरा एक ही ड्रीम था, ऐक्टिंग करना। उसे मैं रोज जी रहा हूं इसलिए बेहद खुश हूं। स्कूल में मिले खून से लिखे खत स्कूल के दिनों में मैं काफी ऐक्टिव था। डांसिंग के साथ मार्शल आर्ट्स जैसी ऐक्टिविटी में होने के चलते स्कूल में पॉपुलर था। लड़कियों के खून से खत लिखने की जहां तक बात है तो ऐसा नहीं है कि लड़कियां मेरे लिए पागल थीं। एक लड़की थी, जिसने मुझे एक बार तीन पेज का लेटर खून से लिखा था। उस लेटर को देखकर मैं और मेरे दोस्त थोड़ा घबरा गए थे। आज के दौर की जहां तक बात है तो कुछ फैन्स हैं, जो सोशल प्लैटफॉर्म पर भावुक हो जाते हैं। मैं उनका प्यार समझता हूं लेकिन वह एक लिमिट तक होना चाहिए। लखनवी लहजे के लिए ली कोचिंग लखनऊ में शूटिंग करना बहुत अच्छा लग रहा है। फिल्म ‘बरेली की बर्फी’ की शूटिंग पहले मैंने लखनऊ में की और फिर ‘बहन होगी तेरी’ की शूटिंग यहां कर रहा हूं। यहां की जुबां कमाल की है। 'बरेली की बर्फी' की शूटिंग के वक्त रोहित चौधरी हमारे लैंग्वेज कोच थे। वह फिल्म में एक रोल भी कर रहे थे। 'बहन होगी तेरी' की शूटिंग बाद में हुई इसलिए यहां की भाषा काफी सीख गया था, जो अब काम आ रही है। बतौर ऐक्टर किसी किरदार के मुताबिक खुद को ढालना और फिर उससे खुद को अलग करना मजेदार होता है। यूपी फिल्म डिवेलपमेंट पॉलिसी की जहां तक बात है तो यह बहुत ही अच्छा स्टेप है। मेरे पास जितनी भी स्क्रिप्ट्स आती हैं, ज्यादातर यूपी बैकग्राउंड की होती हैं। अगले कुछ महीनों में ही मैं एक और फिल्म शूट करने के लिए लखनऊ आऊंगा। अनुभव सिन्हा की वाइफ रत्ना सिन्हा की पहली फिल्म मैं कर रहा हूं, वह भी यूपी के बैकग्राउंड पर बेस्ड है। फिल्म एक स्मॉल टाउन बॉय की लव स्टोरी समेत कई चीजों के बारे में बात करती है। मोहल्ले की कहानी है 'बहन होगी तेरी' फिल्म 'बहन होगी तेरी' टाइटल से जैसा जाहिर होता है कि यह एक ऐसे लड़के की कहानी है, जिसके लव इंट्रेस्ट को सोसायटी उसका भाई बनाने पर तुली है। मोहल्ले की जिस लड़की से वह बचपन से प्यार करता है, सब उसके बारे में कहते रहते हैं कि यह तो तुम्हारी बहन जैसी है। लड़का अपने मन की बात इस डर में नहीं कह पाता है कि कहीं मोहल्ले के लोगों को पता न चल जाए। यह बहुत ही मजेदार कहानी है। श्रुति हासन के साथ काम करने का एक्सपीरियंस काफी अच्छा रहा। जहां तक सवाल स्पोर्ट्स बायोपिक का है तो मैं किसी ऐसे खिलाड़ी की बायोपिक करना चाहूंगा, जो मार्शल आर्ट्स या ताइक्वांडो से ऊपर तक पहुंचा हो। आने वाले दिनों में फैन्स को मेरी फिल्म न्यूटन और फाइव वेडिंग देखने को मिलेंगी। 'न्यूटन' बहुत ही स्वीट-सी फिल्म है, जो इंडियन डेमोक्रसी, पॉलिटिक्स और इंडियन वैल्यूज से डील करती है। वहीं 'फाइव वेडिंग' हॉलिवुड प्रॉडक्शन है। यह एक ऐसी लड़की की कहानी है, जो बाहर से फाइव वेडिंग कवर करने इंडिया आई है लेकिन पुलिस को लगता है कि उसका इरादा कुछ और है। पत्रलेखा मेरे प्रफेशनल मामलों में दखल नहीं देती मेरे और पत्रलेखा के रिलेशनशिप की बात है तो आप रिलेशनशिप में प्रफेशन नहीं डाल सकते हैं। यह बहुत ही इमोशन वाला मामला है। आप किस फील्ड से हैं, यह रिलेशनशिप में मायने नहीं रखता। हां, एक ही फील्ड से होने पर कई बार हेल्प हो जाती है। हमारे इंट्रेस्ट एक हैं तो हम फिल्म को लेकर बात करते हैं। हालांकि, हम एक-दूसरे के प्रफेशनल मामले में दखलअंदाजी नहीं करते हैं। अगर कभी सलाह की जरूरत होती है तो मैं जरूर उनके पास जाता हूं। पत्रलेखा के साथ काम करने का जहां तक सवाल होता है तो हम दोनों कई स्क्रिप्ट्स पढ़ रहे हैं। अगर सब ठीक रहा तो शायद इस साल के आखिरी तक हम साथ में एक फिल्म कर सकते हैं। सबसे महत्वपूर्ण होती है कहानी मेरा किसी भी फिल्म को करने का सबसे बड़ा कारण फिल्म की कहानी होती है। अगर कहानी मुझे कनेक्ट करती है तो मैं फिल्म के लिए हां कर देता हूं। कई बार एक किरदार में ऑडियंस आपको कनेक्ट करती है तो आपके पास वैसे ही ऑफर आने लगते हैं। ऐसे में खुद को इमेज में न बंधने देने के लिए हर बार अलग तरह के किरदार सिलेक्ट करने पड़ते हैं। जहां तक सवाल फिल्म खत्म होने के बाद किरदार से खुद को अलग करने का है तो कई बार यह थोड़ा मुश्किल होता है। आप एक किरदार को कई महीनों तक जीते हो, फिर एक झटके में उसे छोड़ते हो। कई बार आप किरदार को मिस करते हो। कई बार किरदार की जुबां या लहजा पर्सनैलिटी में नजर आने लगता है। ऐसे में उसे बदलने में वक्त लगता है। हालांकि, इसके लिए कुछ खास नहीं करना होता क्योंकि फिल्म खत्म होते ही नई कहानी और उसके किरदार को जीने लगता हूं और धीरे-धीरे पिछला किरदार खुद पीछे छूट जाता है। वेब सीरीज कहीं न कहीं हमारा फ्यूचर वेब सीरीज कहीं न कहीं हमारा फ्यूचर है। वो आगे एक बड़ी इंडस्ट्री बनने वाली है। मैं भी एकता कपूर के साथ एक वेब सीरीज कर रहा हूं। यह वेब सीरीज अप्रैल में फ्लोर पर जाएगी।
मुंबई सेंट्रल बोर्ड आॅफ फिल्म सर्टिफिकेशन प्रमुख पहलाज निहलानी एक बार फिर चर्चा में हैं। इस बार उन्होंने ​फिल्ममेकर्स को डायलॉग से 'मन की बात' हटाने का आदेश दिया है। मीडिया रिपोर्ट्स की मानें तो पहलाज निहलानी ने ऐसा इसलिए किया है क्योंकि पीएम नरेंद्र मोदी देश के नाम हर महीने होने वाले संबोधन कार्यक्रम का नाम 'मन की बात' है। बता दें कि दक्शिन छरा फिल्म 'समीर' के निर्देशक हैं। इस फिल्म के आखिरी सीन में विलेन का रोल प्ले कर रहे जीशान मोहम्मद कहते हैं,'एक मन की बात कहूं? तुम कैरेक्टर अच्छा बना लेते हो।' इसके जवाब में फिल्म का हीरो जवाब देता है,'वैसे सर, चाय से *** बनाना आप ही से सीखा है।' इस संदर्भ में दक्शिन का कहना है कि उन्होंने पहलाज निहलानी से बात की तो उन्होंने साफ कह दिया कि यह पीएम का शो है, डायलॉग फिल्म से डिलीट करो। दक्शिन के मुताबिक, इस फिल्म को ए सर्टिफिकेट मिलने के बावजूद इसमें से टॉर्चर, बम ब्लास्ट या किसी का बेरहमी से कत्ल करने आदि के कई सीन्स को हटाने के लिए भी कहा गया। उनके मुताबिक, ऐसा करने से फिल्म प्रभावशाली नहीं रहेगी। फिल्म 'समीर' 2008 अहमदाबाद सीरियल ब्लास्ट्स पर आधारित थ्रिलर है। इसमें सीमा बिस्वास और अंजलि पटेल भी रोल प्ले कर रही हैं। हालांकि, दक्शिन फिल्म बोर्ड के फैसले को कोर्ट में चुनौती देने की तैयारी कर रहे हैं। इससे पहले पहलाज निहलानी उड़ता पंजाब और लिपस्टिक अंडर माय बुर्का आदि फिल्मों के कई सीन सेंसर करने को लेकर भी चर्चा में रह चुके हैं।
1. पूरी फिल्म यहां तक कि पोस्ट प्रॉडक्शन तक का काम भी कुल मिलाकर 67 दिनों में खत्म हो गया। गुरमीत राम रहीम ने केवल फिल्म के हीरो ही नहीं, बल्कि इस फिल्म के को-डायरेक्टर, म्यूज़िक डायरेक्टर, स्क्रिप्ट राइटर और लिरिसिस्ट भी हैं। 2. पहले इस फिल्म की टाइटल एमएसजी: द मैसेंजर ऑफ गॉड थी 3. सेंट्रल बोर्ड ऑफ फिल्म सर्टिफिकेशन द्वारा रिलीज़ सर्टिफिकेट दिए जाने से इनकार किए जाने के एक महीने बाद यह फिल्म रिलीज़ हुई। 4. बोर्ड के सदस्यों को भगवान के रूप में सिंह का कैरेक्टर विवादास्पद लगा।
बॉलिवुड अभिनेत्री कंगना रनौत पिछले काफी समय से किसी भी फिल्म को साइन करने के बाद फिल्म के निर्देशक के सामने अपनी शर्ते रखने लगती हैं। खबरों की माने तो निर्देशक विशाल भारद्वाज की फिल्म 'रंगून' के दौरान भी कंगना ने अपनी बेकार की शर्तों के कारण 'रंगून' की टीम को खूब परेशान किया था। बाद में 'रंगून' का हाल क्या हुआ यह दुनिया जानती हैं। अब खबर है कि मैडम कंगना की शर्तों और रोक-टोक से परेशान 'रानी लक्ष्मीबाई' के निर्देशक केतन मेहता ने फिल्म छोड़ दी है। निर्देशक हंसल मेहता की फिल्म 'सिमरन' की शूटिंग के तुरंत बाद कंगना अपनी अगली फिल्म 'रानी लक्ष्मीबाई' की शूटिंग करने वाली थी। जिसका निर्देशन केतन मेहता करने वाले थे लेकिन केतन ने कंगना के दबाव में झुकने के बजाय खुद को फिल्म से ही अलग कर लिया। खबर है कि कंगना फिल्म 'रानी लक्ष्मीबाई' को केतन के साथ मिलकर खुद भी निर्देशित करना चाहती थीं लेकिन केतन को कंगना का यह दखल बिलकुल भी मंजूर नहीं था। कंगना फिल्म शुरू होने से पहले ही केतन के पास बार-बार अपनी नई शर्तों के साथ आ जाती थीं जिसमें केतन की सहमति नहीं होती थी। कंगना 'रानी लक्ष्मीबाई' से जुड़े किरदार 'मणिकर्णिका' पर फिल्म बनाना चाहती थी। कंगना ने केतन के सामने शर्त रखी कि फिल्म की स्क्रिप्ट में उनका भी योगदान होगा जिसे मेहता ने मान भी लिया था लेकिन जैसे ही मेहता ने स्क्रिप्ट पर काम शुरू किया कंगना ने उनके सामने एक नई शर्त रख दी कि वह फिल्म की को-डाइरेक्टर भी होंगी। कंगना की इस दादागिरी से बचने के लिए केतन ने खुद को इस प्रॉजेक्ट से ही दूर कर लिया। कंगना के रोज नए बढ़ते नखरों से परेशान केतन ने फिल्म छोड़ना ही बेहतर समझा। अब इस फिल्म को अक्षय कुमार की फिल्म 'गब्बर इज बैक' के निर्देशक कृष निर्देशित करेंगे। फिल्म का टाइटल अब 'रानी लक्ष्मीबाई' की जगह 'रानी ऑफ झांसी' होगा। फिल्म की कहानी 'बाहुबली' के लेखक के वी विजयेंद्र प्रसाद ने लिखी है। 'क्वीन' की सफलता के बाद कंगना अपनी फिल्मों में कुछ ज्यादा ही दखलअंदाजी करने लगी हैं। 'रंगून' के निर्माण के दौरान विशाल भारद्वाज को भी कंगना के ऐसे ही बर्ताव का सामना करना पड़ा था।
बॉलिवुड अभिनेत्री माधुरी दीक्षित मुंबई में आयोजित फिक्की फ्रेम 2017 के आयोजन में पहुंची। इस मौके पर फिल्म इंडस्ट्री से जुड़ी तमाम बातों के दौरान माधुरी ने यह भी बताया कि वह महिला प्रधान किसी कहानी के साथ परदे पर वापसी करेंगी। फिलहाल वह इन दिनों ऐसी ही स्क्रिप्ट की तलाश में हैं जिसमें महिला के किरदार को केंद में रखकर लिखा गया हो। माधुरी फिक्की फ्रेम 2017 के कार्यक्रम में अपने पति डॉक्टर श्रीराम नेने के साथ पहुंची थीं। कार्यक्रम के दौरान उन्होंने फिल्म इंडस्ट्री से जुड़ी तमाम कई बातें शेयर की। माधुरी कहती हैं कि पिछले कई सालों में फिल्म इंस्डट्री में बहुत अनुशासन आया है। इसी अनुशासन की वजह से फिल्में समय पर बनने लगी हैं और हर कोई अब वक्त का पाबंद हो गया है। वह आगे कहती हैं, 'इन दिनों फिल्म बनाने का कॉन्सेप्ट भी बहुत अलग हो गया है और हर तरह की फिल्में बहुत अच्छा बिजनस करती हैं। अब ऐसे फिल्म मेकर आ गए हैं जो सिर्फ गाने और डांस पर नहीं बल्कि फिल्म की कहानी पर भी ध्यान देते हैं। आज कई अभिनेत्रियां खुद फिल्में प्रड्यूज कर रही हैं जो सचमुच बहुत अच्छा है।' माधुरी कहती हैं, 'इन दिनों इस तरह काम हो रहा है जिससे ऐक्टर स्टोरी से बंध जाते हैं और उन्हें अपने रोल के बारें में अच्छी तरह पता होता है। कलाकार अपनी परफॉर्मेन्स पर फोकस करते हैं। फिल्म इंस्डट्री एक सही डायरेक्शन की तरह बढ़ रही है।' माधुरी कहती हैं, 'ज्यादा से ज्यादा लेखकों को महिला प्रधान फिल्में लिखनी चाहिए, मैं जानती हूं यह बदलाव एक रात में नहीं आएगा। मैं ऐसे रोल देख रही हूं जो ऐक्ट्रेस को ही दिमाग में रख कर लिखे जाएं।'
मिस्टर परफेक्सनिस्ट आमिर खान की हालिया रिलीज हुई फिल्म 'दंगल' सफलता के सारे रेकॉर्ड तोड़ने में कामयाब रही है। 'दंगल' की सफलता से आमिर बेहद खुश हैं। फिल्म की सफलता के बाद आमिर ने नवभारतटाइम्स डॉट कॉम से बातचीत में नोटबंदी से उनकी फिल्म के कलेक्शन पर पड़े प्रभाव, फिल्म मेकिंग के दौरान का किस्सा और 'दंगल' देखने के बाद ऋषि कपूर से मिले बेस्ट कॉम्पलिमेंट के बारे में बताया। नोटबंदी के बाद 'दंगल' को मिली ऐतिहासिक सफलता पर आमिर कहते हैं, 'मुझे लगता है कि नोटबंदी का असर फिल्म के कलेक्शन पर पड़ा ही है। खासकर छोटे शहरों के सिनेमा घरों में तो इससे दिक्कतें आई हैं। इसलिए यह नहीं मान सकता कि नोटबंदी ने मेरी फिल्म पर असर नहीं किया है। मैं बेहद खुश हूं कि लोगों का फिल्म को लेकर बेहतरीन रिस्पांस मिला है। इस खुशी को शब्दों में बयां करना मुश्किल है। लोगों ने इस फिल्म को इस कदर अपनाया है उसे देखकर मेरा तो दिल भर आता है। यह काफी कम फिल्मों के साथ देखने को मिलता है। जब से फिल्म रिलीज हुई तब से लेकर अब तक लोगों की अलग-अलग प्रतिक्रिया देखने व सुनने को मिली हैं। कई बार तो मेल पढ़ते-पढ़ते मुझे आंसू आ जाते थे। मैं फेसबुक व टट्विटर पर लोगों का रिएक्शन चेक कर रहा हूं। यह रिस्पांस का सिलसिला अभी तक चल रहा है।' 'दंगल' की मेकिंग के दौरान अपने किरदार के लिए कई बार वजह के कम और ज्यादा करने की प्रक्रिया से गुजरे आमिर खान ने पैच वर्क से बचने के लिए फिल्म की एडिटिंग फिल्म की शूटिंग के साथ करवाई थी आमिर बताते हैं, 'जब हमनें मोटापे का सीन शूट करना शुरू किया तो सेट पर हम एडिटर को साथ लेकर बैठते थे। हमारी फिल्म जैसे-जैसे शूट हो रही थी वैसे ही एडिट का काम भी साथ हो रहा था। हर दो से तीन दिन पर हम सीन देखते थे कि कहीं कोई कमी तो नहीं रह गई या दोबारा करने की कोई जरूरत तो नहीं है। मेरे मोटापे वाले पूरे हिस्से को एडिटिंग कर उसकी स्क्रीनिंग रखी ताकि हमें बाद में पैच वर्क करना न पड़े। ऐसे में हमें अंदाजा हो गया था कि मोटापे के कोई सीन को री-शूट करने की जरूरत तो नहीं।' ऋषि कपूर ने 'दंगल' देखने के बाद आमिर खान को आज का राजकपूर कहते हुए ट्वीट किया। ऋषि कपूर से मिले इस कॉम्पलिमेंट पर आमिर खान कहते हैं, 'ऋषि कपूर जी ने दंगल देखने के बाद ट्वीट किया है और उन्होंने मुझे अब तक का बेस्ट कॉम्पिलिमेंट दिया है। उन्होंने मुझे आज के दौर के राज कपूर की उपाधि दे दी है। अब तो पांव जमीन पर नहीं है। मैंने उन्हें धन्यवाद कहा। मैं खुद की तुलना राज कपूर जी से कभी नहीं कर सकता हूं लेकिन राज कपूर के बेटे से यह तारीफ मिलना मेरे लिए बेहद मायने रखता है। मुझे किसी नंबर गेम में कोई रूचि नहीं है। मैं कभी फिल्म को बिजनेस से नहीं आंकता हूं। क्योंकि मैंने जो फिल्में देखीं हैं वह मुझे पसंद आई है, उनके कलेक्शन में मुझे कोई इंट्रेस्ट नहीं है और न ही मुझे जानना है। उदाहरण के तौर पर मुझे 'प्यासा' बहुत पसंद है। अब मुझे यह फर्क नहीं पड़ता कि 'प्यासा' ने कितना बिजनेस किया था। 'मदर इंडिया' या 'मुगले आजम', 'दो आंखे बारह हाथ' जैसी फिल्में हैं जो मेरे दिल के करीब रही है।'
माउंट एवरेस्ट पर पहुंचने वाली सबसे कम उम्र यानी 13 साल की लड़की पूर्णा मालावत की कहानी लेकर आ रहे हैं राहुल बोस। राहुल के निर्देशन में बनी फिल्म 'पूर्णा' के बारे में खुद मालावत पूर्णा ने कहा कि वह अपने जीवन पर बनी फिल्म देखकर रो पड़ीं। यही नहीं वह बताती हैं फिल्म की स्क्रीनिंग देखने आए उनके परिवार के सभी सदस्यों की आंख में आंसू थे। पिछले दिनों राहुल ने यह फिल्म देश के राष्ट्रपति प्रणब मुखर्जी को राष्ट्रपति भवन में दिखाई। खबर है कि फिल्म देखते-देखते राष्ट्रपति प्रणब मुखर्जी की आंखों से भी आंसू छलक पड़े थे। राष्ट्रपति प्रणब मुखर्जी ने यह बायॉपिक देखी और इस बात की खुशी जताई कि पूर्णा की इस आत्मकथा से महिला सशक्तिकरण को बढ़ावा मिलेगा और साथ ही दुनिया की हर महिला को अपना सपना पूरा करने का प्रोत्साहन मिलेगा। नवभारतटाइम्स डॉट कॉम से विशेष बातचीत में राहुल कहते हैं, 'हमने राष्ट्रपति भवन में देश के राष्ट्रपति जी के लिए अपनी फिल्म 'पूर्णा' की स्क्रीनिंग रखी थी, उन्होंने फिल्म देखी और उन्हें यह फिल्म बहुत पसंद आई। मैं आपको यह नहीं बता सकता की राष्ट्रपति जी फिल्म देखने के बाद रोए या क्या किया लेकिन यह जरूर बता सकता हूं कि फिल्म देखने के बाद उन्होंने हमसे काफी देर तक इस विषय पर बात की और फिल्म के बारे में बहुत सी अच्छी-अच्छी बातें भी कही।' Here's the new poster of 'Poorna'. Tells you more about the story! Would love to know what you think. 2 days to go! pic.twitter.com/lpzx2ur223 — Rahul Bose (@RahulBose1) March 28, 2017 राहुल बताते हैं, 'जब मैं यह फिल्म बना रहा था तब मेरा एक सपना था कि इन बच्चियों (पूर्णा और अदिति) को लेकर मैं राष्ट्रपति भवन जरूर जाऊंगा और मेरा यह सपना पूरा हो गया। हमारे लिए यही फिल्म का प्रमोशन है जिसमें ईमानदारी, सच्चाई और गंभीरता है।' राहुल आगे कहते हैं, 'हम इसी सच्चाई के साथ आगे बढ़ेंगे ताकि जब लोग फिल्म देखने आएं तो यह कहें कि फिल्म के बारे में हमने जो भी सुना यह तो उससे भी अच्छी फिल्म है। मैं चाहता हूं लोग यह कहें कि वाह क्या फिल्म है। मैं यह भी दावा करता हूं जो भी यह फिल्म देखेगा वह जरूर रो पड़ेगा और अगर वह नहीं रोया तो मैं उसके पैसे वापस कर दूंगा।' Aditi Inamdar's first reaction after watching herself play #Poorna in @PoornaTheFilm I love you, Aditi. #March31 pic.twitter.com/n7FdxXTTtW — Rahul Bose (@RahulBose1) March 25, 2017 इसी बातचीत के दौरान मौजूद पूर्णा कहती हैं, 'कड़ी मेहनत महत्वपूर्ण है और सभी को उनको दिए अवसर का उपयोग करना चाहिए। लड़कियां कुछ भी कर सकती हैं। असल में मैं यह साबित करना चाहती थी कि लड़कियां कुछ भी कर सकती हैं।' राहुल के निर्देशन में बनी यह फिल्म 31 मार्च को रिलीज होगी। फिल्म में 'पूर्णा' की भूमिका अदिति इनामदार ने निभाई है, फिल्म में राहुल ने भी एक बेहद अहम भूमिका निभाई है।
बॉलिवुड के 'सुल्तान' सलमान खान की आने वाली फिल्म 'ट्यूबलाइट' ने रिलीज से पहले ही 20 करोड़ रुपये की कमाई कर ली है। मीडिया रिपोर्ट्स की मानें तो इस फिल्म के म्यूजिक राइट्स को सोनी ने खरीद लिया है। इससे भी दिलचस्प बात यह है कि फिल्म में सिर्फ 3 गाने हैं। कहा जा रहा है कि डायरेक्टर कबीर खान ने जानबूझकर फिल्म में कम गाने रखे हैं। सलमान की पिछली फिल्म 'प्रेम रतन धन पायो' के म्यूजिक राइट्स 7-8 करोड़ रुपये में बिके थे। सिर्फ 3 गानों के दम पर इस फिल्म के म्यूजिक राइट्स 20 करोड़ में बिकना अपने आप में ही एक नया रेकॉर्ड है। जैसे-जैसे फिल्म की रिलीज डेट करीब आ रही है फैन्स में फिल्म को लेकर उत्साह बढ़ता जा रहा है। मीडिया रिपोर्ट्स की मानें तो इस फिल्म में शाहरुख खान कैमियो रोल करेंगे। यह फिल्म एक वार ड्रामा फिल्म है जिसकी ज्यादातर शूटिंग लद्दाख और मनाली में हुई है। फिल्म में सलमान सेना के एक जवान की भूमिका में नजर आने वाले हैं। इंडो-चाइनीज प्रॉजेक्ट 'ट्यूबलाइट' का निर्देशन कबीर खान कर रहे हैं। कबीर इससे पहले भी सलमान को लेकर 'एक था टाइगर' और 'बजरंगी भाईजान' जैसी ब्लॉकबस्टर फिल्म बना चुके हैं। यह फिल्म इस साल ईद के मौके पर रिलीज होगी। फिल्म में सलमान के साथ ओम पुरी, सोहेल खान और चीनी अभिनेत्री झूझू महत्वपूर्ण भूमिकाओं में नजर आने वाले हैं।
किसी ने कभी सोचा भी नहीं होगा कि एक मेगा ब्लॉगबस्टर फिल्म के जरिए साउथ इंडियन फिल्मों के प्रति नजरिया बदल जाएगा। लेकिन 'बाहुबली' ने ऐसा कर दिखाया और इसका श्रेय जाता है फिल्म के डायरेक्टर एस. एस. राजामौली को। साल 2015 की सुपरहिट फिल्म 'बाहुबली' के सीक्वल का फैन्स को बेसब्री से इंतजार है। इसका अंदाजा इसके ट्रेलर को मिल रहे जबरदस्त रिस्पॉन्स से ही लगाया जा सकता है। इस साल 28 अप्रैल की रिलीज होने वाली इस फिल्म के ट्रेलर ने एक नया रेकॉर्ड बनाया है। 'बाहुबली: द कन्क्लूजन 2' के ट्रेलर ने यूट्यूब पर सबसे ज्यादा व्यूज पाकर एक नया रेकॉर्ड कायम किया है। इसके ट्रेलर को अब तक 10 करोड़ से ज्यादा लोग देख चुके हैं और यह संख्या लगातार बढ़ रही है। इस डेटा के साथ यह ट्रेलर अब तक का सबसे ज्यादा ऑनलाइन व्यूज पाने वाला ट्रेलर बन गया है। 100 million !!! Never ever thought of these numbers... For all those who made it possible       https://t.co/0yQmNsnz9N — rajamouli ss (@ssrajamouli) March 24, 2017 इतना ही नहीं, 24 घंटे के भीतर सबसे ज्यादा देखे जाने वाला विडियो की लिस्ट में यह ट्रेलर को 7वें पायदान पर है। साथ ही यह फिल्म एक और रेकॉर्ड कायम करने जा रही है। बताया जा रहा है कि देशभर के 6500 स्क्रीन्स पर इसे रिलीज किया जाएगा, जो भारत में अब तक का हाइएस्ट रेकॉर्ड है। एक बात तो तय है कि आजतक किसी भी फिल्म को रिलीज से पहले ही इतना जबरदस्त रिस्पॉन्स नहीं मिला है । भारतीय सिनेमा की मोस्ट अवेटेड फिल्म 'बाहुबली: द कन्क्लूजन 2' में प्रभास, तमन्ना भाटिया और राणा डग्गुबती एक बार फिर दमदार रोल में नजर आने वाले हैं। यहां देखें ट्रेलर:
छोटे पर्दे की चर्चित ऐक्ट्रेस किश्वर मर्चेंट का कहना है कि वह अपनी शादी को लेकर नर्वस हैं और उत्साहित भी। किश्वर 16 दिसंबर को ऐक्टर सुयश राय से शादी रचाने जा रही हैं। फिलहाल जी टीवी के थ्रिलर शो 'ब्रह्मराक्षस' में अपु के रूप में वह एक नकारात्मक किरदार निभा रही हैं। एक अन्य शो की शूटिंग के दौरान छह साल पहले उनकी मुलाकात सुयश से हुई थी, मगर रिऐलिटी शो 'बिग बॉस 9' के दौरान किश्वर और सुयश एक-दूसरे के काफी करीब आए थे। किश्वर ने अपने बयान में कहा, 'शादी को लेकर मैं बहुत उत्साहित हूं, लेकिन साथ ही थोड़ी नर्वस भी हूं। शादी का दिन बस नजदीक ही है। मैं यह जरूर कहना चाहूंगी कि सुयश को अपनी जिंदगी में पाकर मैं खुद को बेहद खुशनसीब समझती हूं। मुझे सभी की शुभकामनाओं की जरूरत है।' शादी एक निजी कार्यक्रम में संपन्न होगी।
बॉलिवुड ऐक्टर अक्षय कुमार अक्सर ही विडियो या टेक्स्ट के जरिए देश से जुड़े कुछ गंभीर मुद्दों पर चर्चा करते दिख जाते हैं। पिछले दिनों एक ऐसा ही विडियो अक्षय ने सोशल साइट ट्विटर पर शेयर किया है, जिसके जरिए उन्होंने यह बताने की कोशिश की है कि घर-घर में टॉयलेट होना क्यों जरूरी है। अक्षय कुमार के इस विडियो 'सोच और शौच' को उनके प्रशंसक काफी सराह रहे हैं। अक्षय ने इस विडियो में घर में शौच नहीं रखने की वजह से महिलाओं को होने वाली दिक्कतों, बढ़ती बीमारियों और हर दिनों होनेवाली हजारों बच्चों की मौत से जुड़े भयावह पहलुओं पर चर्चा की, जो वाकई आपको काफी कुछ सोचने पर मजबूर कर देगा। Time hai apni #SochAurShauch dono badalne ka. Dekhiye, sochiye aur apne vichar bataiye      https://t.co/qpYdZwUpQ9&mdash; Akshay Kumar (@akshaykumar) 1490334303000 अक्षय के इस विडियो को हजारों लोगों ने पसंद किया और रीशेयर किया है। लोग लगातार इस विडियो पर कॉमेंट कर रहे हैं। अक्षय ने इस विडियो के जरिए उन लोगों से आज के आज घर में शौचालय बनाने का काम शुरू करने का निवेदन किया है, जिनके घरों में टॉयलेट नहीं और वे बाहर खुले में शौच किया करते हैं। अक्षय ने देश के सफाई अभियान को एक अहम प्रयास बताते हुए सभी से इस कार्य में अपना योगदान देने की अपील की है।
फिल्मों में अनावश्यक कांट-छांट को लेकर अक्सर विवादों में रहने वाला सेंसर बोर्ड अब ऑनलाइन काम करेगा। सेंसर बोर्ड के चेयरमैन पहलाज निहलानी ने सोमवार को ऑनलाइन प्रोसेसिंग की घोषणा करते हुए बताया कि 1 अप्रैल से सर्टिफिकेशन का सारा काम पेपरलेस और ट्रांसपैरंट होगा फिल्ममेकर्स अब बोर्ड की वेबसाइट पर जाकर न सिर्फ ऑनलाइन आवेदन कर सकते हैं, बल्कि ऑनलाइन ही संबंधित पेपर भी जमा किए जा सकते हैं। एक बार आवेदन और जरूरी डॉक्युमेंट्स मिलने के बाद अगर सेंसर को कोई आपत्ति नहीं हुई, तो फिल्म का सर्टिफिकेट ऑनलाइन जारी किया जा सकता है। इसके लिए फिल्म के प्रड्यूसर या प्रॉडक्शन टीम को सेंसर बोर्ड के ऑफिस आने की जरूरत नहीं होगी। साथ ही पहलाज निहलानी ने साफ किया कि अभी फीचर फिल्मों को इस दायरे से बाहर रखा गया है। इस ऑनलाइन प्रोसेसिंग में लिमिट भी तय की गई है। 10 मिनट से कम के ड्युरेशन वाली शॉर्ट फिल्म, प्रोमो और ट्रेलर के लिए प्रड्यूसर्स को सेंसर बोर्ड के ऑफिस नहीं जाना होगा। वे इसके लिए ऑनलाइन आवेदन कर सकते हैं। वहीं, 10 मिनट से ज्यादा लंबी फिल्मों के लिए आवेदक को स्क्रीनिंग के लिए इग्ज़ैमिनिंग कमिटी थिएटर जाना होगा। इसके बाद सिर्फ एक बार सर्टिफिकेट लेने के लिए सेंसर बोर्ड के ऑफिस जाने की जरूरत होगी।
गरिमा शर्मा, ​नई दिल्ली टीवी और फिल्मों में नजर आ चुके एक्टर सिद्धार्थ शुक्ला इन दिनों टीवी शो दिल से दिल तक में नजर आ रहे हैं। उनकी नजर में बड़ा या छोटा पर्दा कुछ नहीं होता। हाल ही में वह दिल्ली आए, तो उन्होंने अपने बारे में कई सारी बातें बताईं। आप भी यहां जानिए। दिल्ली है शानदार दिल्लीवाले दिलवाले होते हैं। यहां के लोगों को मौज-मस्ती पसंद है। जब भी यहां आना होता है, तो अच्छा लगता है। यहां लोगों से इंटरैक्ट कर मजा आता है। दिल्ली में घूमने का भी अलग ही मजा है। मैं यहां इंडिया गेट, लालकिला व हुमायूं का मकबरा जैसी जगहों पर घूमा हूं। खास बात ये है दिल्ली में सड़के बड़ी हैं और यहां साफ-सफाई भी बहुत अच्छी है। यहां मेरे कई दोस्त और कजिन भी हैं, तो उनके साथ मिलना और घूमना-फिरना अच्छा लगता है। यहां के मॉल्स भी शानदार हैं और खाने-पीने की चीजें भी अपने आप में कुछ खास हैं। कुछ तो खास है मैंने कई तरह के किरदार निभाए हैं, लेकिन ये अपने आप में बहुत ही खास है। शो में मेरा किरदार पार्थ भानुशाली एक ऐसा लड़का है, जो हर जगह बैलेंस करने के बारे में सोचता है। अपनी वाइफ को भी बहुत प्यार करता है और अपनी फैमिली को भी। वह बहुत कूल है। हर चीज को पेशेंस के साथ करता है। जिस तरह रील लाइफ में मैं अपने करैक्टर में कूल और जेनुइन नजर आता हूं, उसी तरह मैं रियल लाइफ में भी हूं। असल जिंदगी में भी मुझे कूल रहना पसंद है। टीम देती है हिट हम लोग सब साथ में काम करते हैं, तो एक दूसरे के साथ अच्छा व्यवहार करना और एक-दूसरे को सपोर्ट करना बनता है। वैसे भी जब हम शूटिंग करते हैं, तो ये एक टीम का एफर्ट होता है। कोई सीन तभी अच्छा निकल के आता है, जब उसमें सभी की मेहनत हो। एक ने अच्छा किया, दूसरे ने नहीं, तो वह बात नहीं रहती। हम आपस में फीडबैक भी देते हैं कि ये चीज अच्छी है या इसे ऐसे और बेहतर किया जा सकता है। जरूरत पड़ने पर एक दूसरे से खुलकर डिस्कशन भी करते हैं। ऐसे में जब कोई शो हिट होता है, तो इसके पीछे सभी का हार्डवर्क होता है। स्क्रीन पर देखता हूं अपनी अच्छाई और कमी सुबह जिम करने के बाद फ्रेश होकर सेट पर जाता हूं। पूरा दिन शूटिंग पर ही निकल जाता है। रात को घर आता हूं, तो फिर खाकर रेस्ट करने का टाइम हो जाता है। मैं तो अपना शो भी देखता हूं। ये देखना काफी अच्छा रहता है। हम देखकर ये पता लगा सकते हैं कि हम कहां क्या कर रहे हैं। सेट पर शूटिंग के वक्त तो लगता है कि सब सही हो रहा है, लेकिन जब स्क्रीन पर खुद को देखते हैं, तो लगता है कि ये चीज ऐसे और बेहतर हो सकती थी। तो मेरी नजर में अपना शो देखना बहुत जरूरी है। हम तो घर का हिस्सा हैं टीवी और फिल्मों के बीच मुझे नहीं लगता कि अब कोई अंतर है। मैं तो फिल्म और टीवी दोनों कर रहा हूं। जो लोग ये कहते हैं कि फिल्म करने के बाद टीवी नहीं करना, तो मेरी नजर में ये ठीक नहीं है। किसी को भी ये नहीं भूलना चाहिए कि उनकी शुरुआत कहां से हुई है। दूसरी बात, ये भी है कि टीवी को कभी छोटा नहीं समझो। आज ये बहुत बड़ी इंडस्टी बन गई है। फिल्म के एक्टर को देखने तो लोग सिनेमा पर जाते हैं, लेकिन हम तो घर का हिस्सा होते हैं। अच्छी शुरुआत की गई इंडस्ट्री के तौर पर टीवी काफी ग्रो कर रहा है। आप देख रहे होंगे कि किस तरह अब रियलिटी शो में लाइव वोटिंग तक करने का ऑप्शन है। जनता को ही जज बना दिया गया है। अच्छे कॉन्सेप्ट्स यहां बनाए जा रह हैं। फाइनाइट सीरीज आ गई हैं। सीरियल को खींचने के बजाय उसके सीजन्स आ गए हैं। कितने एपिसोड बनाने हैं, ये पहले तय है। फिर एक नए सीजन के साथ शुरुआत होती है।
1. महावीर सिंह फोगाट को रोल को निभाने के लिए आमिर खान ने अपना 22 किलो वजन बढ़ाया और फिर यंग किरदार के लिए उन्होंने 20 वीक में वापस 25 किलो वजन कम किया। 2. आमिर खान और निर्देशक नितेश तिवारी ने फिल्म में महावीर सिंह फोगाट की बेटी गीता और बबीता के रोल के लिए करीब 3000 लड़कियों का ऑडिशन लिया था। 3. आमिर खान की वाइफ के रोल के लिए मल्लिका शेरावत ने भी ऑडिशन दिया था, लेकिन आखिरकार यह रोल साक्षी तंवर की झोली में आया। 4. फिल्म का यह आइडिया दिव्या राव (UTV मोशन पिक्चर्स) द्वारा तैयार महावीर सिंह फोगाट को लेकर तैयार एक रिपोर्ट के बाद आया और लगा कि इसपर फिल्म बनाई जा सकती है।
नेहा वर्मा, मुंबई पिछले साल के अंतिम हफ्ते में रिलीज हुई आमिर खान की फिल्म 'दंगल' उम्मीद के मुताबिक सफलता के सारे रेकॉर्ड तोड़ने में कामयाब रही। 'दंगल' की सफलता से आमिर भी काफी खुश नजर आ रहे हैं। अपनी फिल्म को मिली इस अभूतपूर्व सफलता के बारे आमिर ने हमसे की एक खास बातचीत : नोटबंदी के दौर में भी आपकी फिल्म ने बॉक्स ऑफिस के सारे रेकॉर्ड तोड़ दिए। क्या आपकी फिल्म पर इसका कोई असर नहीं पड़ा? मुझे लगता है कि नोटबंदी का थोड़ा असर तो फिल्म पर पड़ा ही है। खासकर छोटे शहरों के थिअटरों में तो इससे दिक्कतें आई हैं, इसलिए मैं यह नहीं मान सकता कि नोटबंदी ने मेरी फिल्म पर कोई असर नहीं डाला है। मगर बावजूद इसके मैं बेहद खुश हूं कि लोगों से इस फिल्म को लेकर बेहतरीन रेस्पॉन्स मिला। इस खुशी को शब्दों में बयां करना मुश्किल है। लोगों ने इस फिल्म को इस कदर अपनाया है कि उसे देखकर मेरा तो दिल भर आता है। यह काफी कम फिल्मों के साथ देखने को मिलता है। मेरी खुद की भी फिल्में कामयाब रही हैं, लेकिन इस किस्म का रेस्पॉन्स काफी कम फिल्मों के लिए ही देखने को मिल पाता है। जब से फिल्म रिलीज हुई है, तब से लेकर अब तक लोगों के बहुत ही अलग-अलग रिएक्शंस देखने और सुनने को मिल रहे हैं। कई बार तो फैंस के मेल पढ़ते-पढ़ते मेरी आंखों में आंसू आ जाते थे। मैं फेसबुक और ट्विटर पर भी लोगों का रिएक्शन चेक कर रहा हूं और यह सिलसिला अभी तक चल रहा है। इस फिल्म की शूटिंग के दौरान आप कई बार वेट लॉस प्रोसेस से गुजरे। क्या आपको इस बात का डर था कि अगर कहीं फिल्म में पैच वर्क करना पड़ा, तो फिर क्या होगा? जब हमने मोटापे वाले सीन शूट करना शुरू किया, तो सेट पर हम एडिटर को साथ लेकर बैठते थे। हमारी फिल्म जैसे-जैसे शूट होती रही, वैसे-वैसे ही एडिट भी होती रही। तो हर दो-तीन दिन पर हम सीन देख सकते थे कि कहीं कोई कमी तो नहीं रह गई या कोई सीन दोबारा शूट करने की जरूरत तो नहीं है। मेरे मोटापे वाले पूरे हिस्से की एडिटिंग कर उसकी स्क्रीनिंग रखी गई, ताकि हमें बाद में पैच वर्क ना करना पड़े। फिल्म को लेकर ऐसा कोई रिऐक्शन मिला, जो आपके दिल के बेहद करीब रहा हो? एक रेस्पॉन्स मेरे दिल के बेहद करीब है। ऋषि कपूर जी ने 'दंगल' देखने के बाद जो ट्वीट किया, वह मुझे अब तक का बेस्ट कॉम्प्लिमेंट लगा। उन्होंने मुझे आज के दौर का राज कपूर कहा। अब तो मेरे पांव जमीन पर नहीं है। मैंने उन्हें धन्यवाद कहा। मैं खुद की तुलना राज कपूर जी से कभी नहीं कर सकता, लेकिन राज कपूर जी के बेटे से यह तारीफ मिलना मेरे लिए बेहद मायने रखता है। मुझे किसी नंबर गेम में इंट्रेस्ट नहीं है। मैं कभी फिल्म को उसके बिजनेस से नहीं आंकता हूं, क्योंकि मैंने जो फिल्में देखीं हैं या जो फिल्में मुझे पसंद आई हैं, मुझे न तो उनके कलेक्शन में कोई इंट्रेस्ट है और न ही मुझे यह जानना है कि उस फिल्म ने कितना कलेक्शन किया। उदाहरण के तौर पर मुझे गुरुदत्त साहब की फिल्म 'प्यासा' बहुत पसंद है। अब मुझे यह फर्क नहीं पड़ता कि 'प्यासा' ने कितना बिजनस किया था। इसी तरह 'मदर इंडिया' या 'मुगल-ए-आजम', 'दो आंखे बारह हाथ' जैसी फिल्में हैं, जो मेरे दिल के करीब रही हैं। फिल्म देखने के बाद सलमान ने आपको लेकर एक फनी ट्वीट किया था। क्या आप भी मानते हैं कि अपने को-ऐक्टर्स के लिए आप एक खतरा हैं? सलमान का ट्वीट कई मायने में लोगों को कन्फ्यूज कर सकता है, क्योंकि उन्होंने लिखा है, 'आई लव यू पर्सनली, बट आई हेट यू प्रफेशनली'। सलमान का सार्वजनिक तौर पर यह कहना दरअसल यह दर्शाता है कि वह मुझसे बेहद प्यार करते हैं। उसकी नफरत में भी मुझे बहुत मोहब्बत दिखती है। मैं कोई बेंचमार्क सेट करने की कोशिश नहीं करता हूं। जब फिल्म साइन करता हूं, तो यह नहीं सोचता कि यह फिल्म क्या बेंचमार्क सेट करेगी, बल्कि मैं तो फिल्में खुद की खुशी के लिए साइन करता हूं। मुझे जो फिल्में खुशी देती हैं, मैं वो फिल्में करता हूं। अब वो फिल्में कितनी कामयाब होती हैं, इसका अंदाजा कोई भी एक्टर या डायरेक्टर पहले से नहीं लगा सकता है। आप अपनी हर फिल्मों का रेकॉर्ड खुद तोड़ते रहे हैं। क्या आप खुद को ही कॉम्पिटिशन दे रहे हैं? हां, मेरा कॉम्पिटिशन मेरे साथ ही है। इसका मतलब यह कतई नहीं है कि मैं सलमान और शाहरुख को ग्रेट एक्टर नहीं मानता। वे दोनों बेहद महान एक्टर हैं। बल्कि अक्षय कुमार, अजय देवगन, रितिक रोशन, रणबीर कपूर, रणवीर सिंह, ये सब भी बेहतरीन एक्टर्स हैं और उन्होंने बेहद ही उम्दा फिल्में की हैं, लेकिन मैं किसी के साथ प्रतिस्पर्धा रखने में यकीन नहीं करता हूं। मैं दूसरों का काम देखकर बहुत खुश होता हूं। उनका काम मुझे इंस्पायर करता है, लेकिन उनके साथ कॉम्पिटिशन करने का मेरा कोई इरादा है। एक क्रिएटिव इंसान होने के नाते मैं हर दिन खुद को इंप्रूव करने की कोशिश करता रहता हूं। आपकी फिल्म 'दंगल' को कई अवॉर्ड फंक्शन में नॉमिनेशन मिले हैं। तो क्या हमें आपको वहां देखने का मौका मिलेगा? मेरे लिए तो 'दंगल' ने पहले ही बड़ा अवॉर्ड जीत लिया है। जिस तरह से ऑडियंस ने प्यार और इज्जत दी इस फिल्म को, वो मेरे लिए सबसे बड़ा अवॉर्ड है। इससे आगे का मुझे कोई अवॉर्ड नहीं चाहिए। मेरे लिए अवॉर्ड्स की कोई वैल्यू नहीं है। इसी पूरी फिल्म में ऐसा कोई सीन है, जो आपके दिल के बेहद करीब रहा हो? इस फिल्म में वैसे तो कई सीन हैं, जो मुझे बहुत पसंद हैं, लेकिन मैं तीन सीन की बात करना चाहूंगा। एक वो सीन जब बाप और बेटी के बीच झगड़ा होता है, वो सीन मुझे बेहद पसंद है। दूसरा गीता और बबीता का वो सीन, जब बबीता बाप और गीता के बीच फिर से संवाद कायम कराने की कोशिश करती है। और तीसरा और आखिरी सीन गीता की रेसलिंग वाला है, जब वह मेडल के लिए आखिरी मुकाबला लड़ती है। ये तीनों सीन मेरे दिल के बेहद करीब हैं। इस फिल्म में कोच के किरदार को नेगेटिव दिखाया गया है, जबकि असल जिंदगी में ऐसा नहीं है। ऐसा क्यों किया गया? जब आप फिल्म देखेंगे, तो आपको एहसास होगा कि इसमें कई नए किरदार जोड़े गए हैं। महावीर, गीता और बबीता को छोड़कर बाकी सारे किरदार काल्पनिक हैं। गीता-बबीता के कजिन ओमकार का किरदार भी पूरी तरह से काल्पनिक है। वैसे गीता-बबीता के चार-पांच कजिन्स हैं, लेकिन डायरेक्टर ने उन चारों-पांचों को जोड़कर एक किरदार ओमकार को तैयार किया। जब फिल्म बन रही होती है, तो कई बार ड्रामा और कॉन्फ्लिक्ट के लिए कई चीजों की जरूरत पड़ती है। इस लिहाज से हमें कई बदलाव करने होते हैं। अक्सर आपने देखा होगा कि बायोपिक बनाते वक्त हम कुछ आजादी तो ले ही लेते हैं। फिल्म शुरू होने से पहले ही हमने यह बात साफतौर पर कही है।
बॉलिवुड ऐक्ट्रेस बिपाशा बसु ने खुद के प्रेगनेंट होने की अफवाहों को खारिज करते हुये ट्वीट किया है कि वह अभी बच्चे की कोई प्लानिंग नहीं बना रही हैं। ऐसी अफवाहें उड़ी थीं कि बिपाशा अपने पहले बच्चे को जन्म देने वाली हैं। बिपाशा ने ऐक्टर करन सिंह ग्रोवर से पिछले साल अप्रैल में से शादी की थी। बिपाशा ने अफवाहों को खारिज करते हुये फैंस से कहा, ‘लिखी जा रही किसी भी चीज पर विश्वास नहीं करें।’ बिपाशा ने ट्वीट किया, ‘मेरे प्रेगनेंट होने की खबर जानने की जिज्ञासा अच्छी चीज है। मैं उन लोगों को निराश करने के लिए माफी चाहती हूं जो मेरे प्रेगनेंट होने को लेकर बहुत उत्सुक थे।’ The constant guessing game is tiring..as am more than straightforward person.So pls do not believe anything that gets written.Thank you all. — Bipasha Basu (@bipsluvurself) March 28, 2017 We are not planning to have a baby right now.When we do plan..it will be joyous news which we will share with our well wishers then. — Bipasha Basu (@bipsluvurself) March 28, 2017 We are not planning to have a baby right now.When we do plan..it will be joyous news which we will share with our well wishers then. — Bipasha Basu (@bipsluvurself) March 28, 2017 उन्होंने कहा, ‘हम अभी बच्चे की योजना नहीं बना रहे हैं। जब हम यह प्लानिंग करेंगे तो यह बहुत खुशी की बात होगी जिसे हम हमारे सभी शुभचिंतकों के साथ शेयर करेंगे।’ बॉलिवुड की हॉट बंगाली बाला बिपाशा बसु का कहना है कि फिलहाल वह अपनी मैरिड लाइफ को इंजॉय कर रही हैं। बता दें कि ये दोनों फिल्म 'अलोन' में काम करने के दौरान एक दूसरे के करीब आए थे। इसके बाद से ही बॉलिवुड ऐक्टर करन सिंह ग्रोवर के साथ इनकी केमिस्ट्री की ऑनस्क्रीन और ऑफस्क्रीन दोनों ही जगह तारीफ होने लगी और देखते ही देखते दोनों शादी के बंधन में बंध गए।
ऐक्टर के तौर पर राजीव खंडेलवाल बिल्कुल ही अलग हैं। उन्हें ग्लैमरस इंडस्ट्री का कोई नियम, कोई रीत मंजूर नहीं। उनकी राय है कि ऐक्टर की जगह उसकी शानदार गाड़ी या पॉश बंगले से तय नहीं होनी चाहिए। उसका मूल्यांकन इस आधार पर होना चाहिए कि वह खुद को दर्शकों से कैसे और कितनी अच्छी तरह कनेक्ट कर पाता है। राजीव से बातचीत में फिल्म फीवर, भारतीय सिनेमा टीवी के पुख्ता प्रभाव के बारे में विचार शेयर किए: क्यों लगा कि फिल्म का अंदाज हॉट है? फिल्म की स्क्रिप्ट बहुत ही ऑरिजनल और उत्कंठापूर्ण है। इसमें भरपूर सस्पेंस और प्रजेंटेशन का स्टाइल लाजवाब है। इसकी शूटिंग स्विट्जरलैंड में हुई है और तीन-तीन हिरोइनें हैं। स्कूल या मीटिंग से बंक मारने के लिए जीवन में क्या आपने कभी फीवर का झूठा बहाना बनाया था? सिर्फ स्कूल बंक करने के लिए ही नहीं, मां के गुस्से से बचने के लिए मैं अपनी कांख में प्याज दबाकर रखता था ताकि बुखार चढ़े। पर यह फीवर आपकी सेहत से ताल्लुक नहीं रखता, मुझे उम्मीद है वह हर दर्शक को जकड़ लेगा। तीन अलग-अलग राष्ट्रों की महिलाओं ( गौहर खान, जेमा एटकिन्सन, कटरीना मुरीनो) से रोमांस करना क्या दिमागी कसरत जैसा नहीं लगा? मुझे तो लगता है मानो कुछ बड़ा हासिल कर लिया है (ठहाका)। लड़कों को शायद मुझसे जलन होगी, लेकिन एक ऐक्टर के लिए कुछ ही दिनों में वह रूटीन ‌सा हो जाता है। शुरू में मुझे थोड़ी हिचकिचाहट जरूर हुई, मगर केमिस्ट्री को नेचरल जताने में इन महिलाओं ने ही मेरी मदद की। उन्होंने मुझे सहज बनने में सहायता की ताकि अन्य इमोशनल सीन्स की तरह रोमांस की ऐक्टिंग भी मैं सहजता से कर सकूं। 'फीवर' में कई इंटीमेट सीन्स हैं। आपको नहीं लगता है कि स्क्रीन पर सेक्स बिकता है? कुछ अरसा पहले तक फिल्मों में सेक्स बिकता था पर अब नहीं। अब लोगों को वह अन्य माध्यमों में आसानी से उपलब्ध हो रहा है। इसकी एक झलक देखने के लिए वे 300 रुपये क्यों खर्च करेंगे? देखा गया है कि सेक्स सीन से लदी फिल्में बॉक्स ऑफिस पर फ्लॉप हुई हैं। जिन लोगों ने मेरा काम देखा है वे अलग उम्मीद में ही थिअटर की ओर चले आएंगे। निके फिल्म फार्म के करण देवगण, जय सप्तगिरीज प्रॉडक्शन के राजनाथ मंजुनाथ, प्लस एंटरटेंमेंट के रवि अग्रवाल और आईसीएम एंटरटेंटमेंट प्रा. लिमिटेड के अजय छाबरिया की यह 'फीवर' 5 अगस्त 2016 को दुनिया भर में रिलीज होगी।
कलाकार भाई-बहन हुमा कुरैशी और साकिब सलीम के अभिनय से सजी फिल्म 'दोबारा' 19 मई को रिलीज होगी। हुमा ने ट्विटर पर लिखा, 'फिल्म रिलीज होने की तारीख तय है। दोबारा 19 मई को रिलीज होगी।' हुमा हॉलीवुड फिल्म 'ओक्यूलस' के हिंदी रीमेक 'दोबारा' में अपने भाई साकिब के साथ दिखाई देंगी। 'ओक्यूलस' माइक फ्लानागन द्वारा निर्देशित वर्ष 2013 में जारी हुई अलौकिक और मनोवैज्ञानिक हॉरर फिल्म है। इसमें करेन गिलान और ब्रेंटन थ्वेट्स जैसे सितारे महत्वपूर्ण भूमिका में नजर आए थे। इसकी कहानी एक युवती के ईद-गिर्द घूमती है, जो एक पुराने दर्पण को मौत का जिम्मेदार मानती है और दुर्भाग्य से उसका पूरा परिवार इससे जूझ रहा है।
जल्द ही अपराध पर आधारित शो 'सावधान इंडिया' में दिखाई देने वाली बॉलिवुड की आइटम गर्ल राखी सावंत का कहना है कि अपने राजनैतिक करियर के दौरान फिल्मों और टेलिविजन शो के प्रस्तावों को ठुकराने का उन्हें अफसोस है। रिपब्लिकन पार्टी आफ इंडिया (ए) के साथ जुड़ीं राखी सावंत 'सावधान इंडिया' के आगामी एपिसोड में नकारात्मक भूमिका निभाती नजर आएंगी। वह 'मेरा पति बच्चा है' नामक शो में नजर आएंगी। इसमें वह राखी 30 वर्षीय महिला की भूमिका में हैं, जो 16 साल के लड़के से शादी का दावा करती है और उसके घर की मुसीबत का कारण बनती है। 'सावधान इंडिया' टेलिविजन का लोकप्रिय शो है। राखी ने कहा कि जब उन्हें इस भूमिका की पेशकश की गई, तो इसके लिए उन्होंने तुरंत हां कह दिया। राजनीतिक सक्रियता के दौरान फिल्मों और धारावाहिकों को न कहने का उन्हें अफसोस है। राखी ने कहा, 'टीवी शो 'सावधान इंडिया' से अभिनय की शुरुआत करना मेरे लिए एक बड़ा मंच है। हालांकि, यह एक घंटे का शो है, लेकिन मैं खुश हूं इसकी पूरी कहानी मुझसे जुड़ी है।' धारावाहिक के एक करीबी सूत्र ने कहा, 'राखी हमारी पहली पसंद थीं, क्योंकि वह किरदार में पूरी तरह फिट हैं। कहानी उन्हीं के ईद-गिर्द घूमती है और इसमें वह नकारात्मक भूमिका में होंगी।' इस शो का प्रसारण टेलिविजन चैनल लाइफ ओके पर होता है।
आदित्य रॉय कपूर की पिछली फिल्म 'फितूर' बॉक्स ऑफिस पर खुद को साबित करने में नाकाम रही थी। आदित्या का मानना है कि यहां हर शुक्रवार किस्मत बदली जाती है, लेकिन उन्हें अपनी जल्द रिलीज होने वाली 'ओके जानू' पर पूरा विश्वास है। इस मुलाकात में उन्होंने फिल्म के अलावा अपने प्यार, रिलेशनशिप और श्रद्धा कपूर के बारे में बातें कीं। आपने मूल फिल्म देखी? आप 'ओ काधाल कंनमनी' के प्रभाव से खुद को कैसे बचा पाए? हां मैंने मूल फिल्म देखी है और हमें इस बात से आत्मविश्वास मिला था कि ये एक हिट फिल्म है। इस फिल्म को लोगों ने अपनाया है। लेकिन जहां आत्मविश्वास मिला वहीं दबाव भी था क्योंकि फिल्म के वास्तविक कलाकारों की केमिस्ट्री इतनी अद्भुत थी कि हमें लगा कि उसे हम दोहरा नहीं सकते क्योंकि आप बिल्कुल उसी तरह वो चीज नहीं कर सकते जो किसी और ने की हो। श्रद्धा और मेरा एक अलग रेपो है। श्रद्धा के साथ आपके रोमांस की खबरें आम रही हैं। 'आशिकी2' के बाद ओके जानू' में उनके साथ सेट पर कोई ऑकवर्डनेस थी? एक एक्टर के तौर पर हम सभी इन बातों के आदी हो गए हैं। अव्वल तो मैं अपने बारे में खबरें पढ़ता नहीं हूं और न ही मैं सोशल मीडिया पर हूं, लेकिन हाल ही में मैंने फेसबुक जॉइन किया है। इन सब चीजों को हम सेट पर बिल्कुल भी आने नहीं देते हैं और न ही इनसे अब फर्क पड़ता है क्योंकि एक्टर के बारे में यह सब खबरें लिखी ही जानी हैं। अगर आप अपना मूड इन खबरों के हिसाब से बनाने लगे तो फिर पागल ही हो जाओगे। हम दोनों ही समझ चुके हैं कि यह पर्सनल चीजें हैं, इनको लेकर सोचने में कोई समझदारी नहीं है। आप ही बताएं श्रद्धा और आप कैसा रिश्ता शेयर करते हैं? हम दोनों बहुत ही अच्छे दोस्त हैं। हम दोनों 'आशिकी 2' से साथ में हैं। उस फिल्म से जुड़े सारे इमोशन्स हमारे लिए मायने रखते हैं। श्रद्धा के बारे में कहूं तो वो मुझे बहुत हद तक समझती हैं। सेट पर उनके साथ मैं काफी फ्री होता हूं। अगर मुझे कोई परेशानी हो या कुछ कहना हो तो मैं उनसे कहने से नहीं हिचकता । आजकल का यूथ इंस्टंट प्यार में यकीन करता है, मगर एक जमाना था जब लोग इंटेंस प्यार के चाहने वाले थे? आप किस तरह के प्यार में यकीन करते हैं? देखिए आज की जनरेशन में जो हर चीज इंस्टंट हो गई है, उसका कारण है आज की टेक्नॉलजी। आज हमारे इंसानी रिश्ते और दोस्ती का दायरा भी तेजी से बदला है। पहले हमारे पास इंटरनेट और स्मार्ट फोन नहीं थे। कोई ऑप्शन नहीं था। आज दुनिया हमारे हाथों में है। इंसान का सबसे बड़ा डर होता है अकेलापन और उस अकेलेपन को कुछ हद तक इस मोबाइल फोन ने खत्म कर दिया है। जरा भी तन्हाई महसूस होती है, आपके पास चैटिंग और कनेक्ट होने का जरिया तैयार रहता है। इससे भी रिश्तों की परिभाषा बदल गई है। मैं इंटेंस प्यार की गिरफ्त में रहा हूं। मेरी रिलेशनशिप बहुत ही लंबी थी, मगर फिर बात बनी नहीं। मैं दिल टूटने के दौर से भी गुजरा। उस वक्त तो वह मेरे लिए बहुत ही गहरा प्यार था। हो सकता है कि आज वह प्यार की श्रेणी में न आए। हो सकता है कि वह प्यार के मेरी आसक्ति का आइडिया हो। असल में मैं पुरानी और आज की पीढ़ी के बीच का हूं। 31 साल का हूं और इंटेंस और इंस्टंट दोनों तरह के लव से गुजर चुका हूं। आपका ओके जानू मोमेंट क्या है? मेरे हिसाब से तो इसका मतलब यही है कि जब आपकी जानू के साथ आपको अपने रिश्तों को मधुर बनाए रखना हो तो आप कहते रहिए ओके! अगर वे यह कहें कि क्या मैं ये कर सकती हूं तो बोलो ओके जानू। जब वह पूछें कि ये अच्छा लग रहा है? तो कहिए ओके जानू! इससे आपकी जिंदगी चिंता मुक्त रहेगी। तो यही है मेरा ओके जानू मोमेंट, एक रिश्ते में खुश रहने के लिए बोलते रहिए ओके जानू। एक तरफ आशिकी 2 जैसी सुपरहिट फिल्म और दूसरी तरफ फितूर का फ्लॉप होना। आपने कैसे हैंडल किया असफलता को? मुझे लगता है कि आपको इन सब चीजों का फर्क जरूर पड़ना चाहिए। क्योंकि किसी भी प्रॉजेक्ट आदित्य रॉय कपूर की पिछली फिल्म 'फितूर' बॉक्स ऑफिस पर खुद को साबित करने में नाकाम रही थी। आदित्य का मानना है कि यहां हर शुक्रवार किस्मत बदल जाती है, किंतु उन्हें अपनी जल्द रिलीज होने वाली 'ओके जानू' पर पूरा विश्वास है। इस मुलाकात में उन्होंने फिल्म के अलावा अपने प्यार, रिलेशनशिप और श्रद्धा कपूर के बारे में बातें की। आशिकी 2' के बाद 'ओके जानू' में आप अपनी और श्रद्धा की केमिस्ट्री के बारे में क्या कहना चाहेंगे? कोई बदलाव पाया आपने उनमें ? मुझे लगता है कि ये बहुत अच्छी बात है कि लोगों को हमसे बहुत उम्मीदें हैं। ये उनका प्यार है कि वो हमें साथ में देखना चाहते हैं। लेकिन इस फिल्म की खूबसूरती यह है कि हम इसमें 'आशिकी 2' जैसे नजर नहीं आएंगे। इस फिल्म में और 'आशिकी 2' में रोमांस है, लेकिन दोनों का तरीका अलग है, तो इसमें लोगों को एक नयी केमेस्ट्री देखने को मिलेगी। वो जैसी पहले थीं वैसी ही हैं। अपने काम का आदर करती हैं, उसका मजा लेती हैं। सेट पर सकारात्मकता फैलाती हैं। उसके अलावा अब हम थोड़े अनुभवी हो गए हैं। एक एक्टर के तौर पर आप छोटी-छोटी अच्छी आदतें चुनतें हैं। वह पिछले दो सालों में मुझसे ज्यादा काम कर रही है, वह बहुत व्यस्त रहती है, मगर जब वो सेट पर आती है तो उत्साह के साथ आती है, लेकिन उसमें कोई बदलाव नहीं आया है। वह सब कुछ सीखना चाहती है, सबकी बातें सुनती है। 'ओके जानू' तमिल फिल्म 'ओ काधाल कंनमनी' पर आधारित है तो क्या फिल्म में ज्यादातर सीन्स मूल फिल्म जैसे ही हैं? ज्यादातर वैसे ही सीन्स हैं क्योंकि वो फिल्म इतनी कमाल की थी और स्क्रीनप्ले भी बहुत बढ़िया था तो हमें उसमें कोई तोड़ने-मरोड़ने की जरूरत नहीं पड़ी। एक अच्छा ढांचा था कहानी का, हमें लगा कि इसमें कोई बदलाव करने की जरूरत नहीं है। कहानी के किसी एक-दो हिस्से को बदला गया है, लेकिन कोई बड़ा बदलाव नहीं किया गया है इसमें। शाद के साथ कैसा एक्सपीरियंस रहा क्योंकि उनकी फिल्मों में प्यार दिखाने का एक अलग तरीका होता है? शाद के साथ काम करने का बहुत मजा आया। सेट पर उन पर एक पागलपन सवार रहता है। इस फिल्म को हमने 40 दिनों में शूट किया है। एक शॉट खत्म करते ही दूसरा शॉट तैयार रहता था तो बैठने, सोचने का समय मिला ही नहीं। यह एक अच्छी बात भी है कि आप किसी चीज को ज्यादा नहीं सोचते हो, बस जाना है और काम करना है। शूट के एक से डेढ़ हफ्ते पहले हमने बैठ कर काफी रीडिंग की और वो बहुत ही जरूरी प्रक्रिया थी क्योंकि हमें पता था कि इस फिल्म को हम बहुत जल्दी शूट करने वाले हैं। शाद सेट पर हमारे लिए पैरंट्स की तरह साबित हुए। वे हर किसी की राय को अहमियत देते हैं। 'हम्मा हम्मा' जैसे आइकॉनिक गाने को करने का अनुभव कैसा रहा? मैं और श्रद्धा बहुत ही नर्वस थे इस गाने को करते हुए क्योंकि हम दोनों के लिए यह एक आइकॉनिक सॉन्ग था। एक प्रेशर तो था, मगर बादशाह ने इस गाने और उसकी बीट को बदल डाला। 'हम्मा हम्मा' गाना मूल रूप से बहुत ही अलग तरह का गाना रहा है। उसमें बहुत सारी एनर्जी रही है, जबकि यह ग्रूवी सॉन्ग है। यह हमारे लिए बहुत ही सुखद बदलाव था। इसे शूट करने में भी बहुत मजा आया क्योंकि इसमें सिर्फ दो लोग हैं और दूसरे डांसर्स का झमेला नहीं है। पर एक से दो साल की मेहनत होती है और एक दो दिन में आपके एक साल के मेहनत का निर्णय लिया जाता है। कई बार बुरा लगता है और कमियों को जानने की कोशिश करते हैं। मैं काफी हर्ट हुआ था, लेकिन यह पहली बार नहीं है। मेरे करियर की शुरुआत में ही कई सारी फिल्में फ्लॉप हुईं थीं। मैं यही मानता हूं कि अगर आपकी फिल्म सुपर हिट हो जाए तो आपको जमीन पर रहना चाहिए और फ्लॉप हो जाए तब भी ज्यादा टेंशन नहीं लेनी चाहिए क्योंकि यहां हर शुक्रवार को किस्मत बदलती है। आप अपने काम और मेहनत को शुक्रवार पर निर्भर न करें। इस फील्ड में धैर्य की भी बहुत जरूरत पड़ती है।
ब्रेकअप की खबरों के बीच दीपिका पादुकोण और रणवीर सिंह की एकसाथ वाली एक तस्वीर इंटरनेट पर नज़र आई है। जहां काफी लंबे समय से दोनों पब्लिकली एकसाथ नहीं दिखे हैं, वहीं इस तस्वीर में एक एयरपोर्ट शटल में दोनों साथ बैठे नज़र आ रहे हैं। इस तस्वीर में दीपिका काफी शांत नज़र आ रही हैं, जबकि हमेशा मीडिया फ्रेंडली रहने वाले रणवीर सिंह थोड़े परेशान नज़र आ रहे हैं। दोनों के बीच ब्रेकअप की अफवाह तब उड़ी थी जब एक अवॉर्ड शो में दीपिका तो पहुंचीं, लेकिन रणवीर नहीं गए। भले दोनों ने खुलकर कभी अपने रिलेशनशिप को न स्वीकारा हो, लेकिन हमेशा दर्शकों, फैन्स और कैमरे के सामने एकसाथ दोनों काफी बिंदास दिखे हैं। यहां तक कि ऐक्ट्रेस की हॉलिवुड फिल्म 'xXx:रिटर्न ऑफ जेंडर केज़' के इंडियन प्रीमियर के दौरान रणवीर दीपिका के सपॉर्ट में नज़र आए और इवेंट के बाद दोनों एक-दूसरे के हाथों में हाथ डाले भी दिखे। .@deepikapadukone and @RanveerOfficial spotted together amidst the reports of break-up #deepveer https://t.co/OyDmp4FlZC&mdash; MissKyra (@MissKyra12) 1490677644000 हालांकि दोनों ऐक्टर्स प्रीमियर के समय से एक-दूसरे के साथ पब्लिक के सामने आने से बच रहे हैं और कहा जा रहा है कि इसकी वजह 'पद्मावती' हो सकती है। रिपोर्ट्स की मानें तो संजय लीला भंसाली ने दोनों को कड़े शब्दों में कहा है कि 'पद्मावती' के प्रमोशन से पहले दोनों एक-दूसरे के साथ पब्लिक के सामने आने से बचें। अब इन बातों से ऐसा ही लग रहा कि भंसाली नहीं चाहते कि फिल्म को लेकर उन्हें फिर किसी तरह की अनचाही दिक्कतों का सामना करना पड़े। बता दें कि संजय लीला भंसाली निर्देशित यह फिल्म 17 नवंबर 2017 को रिलीज़ की तैयारी में है। फिल्मी दुनिया की ऐसी ही अन्य खबरें पढ़ने के लिए क्लिक करें misskyra.com पर।
बॉलिवुड की 'क्वीन' कंगना रनौत हाल ही में अमेरिका से हंसल मेहता की फिल्म 'सिमरन' की शूटिंग खत्म करके इंडिया लौटी हैं। कंगना ने अपनी आने वाली फिल्मों 'सिमरन' और 'रंगून ' के बारे में मीडिया से बात की। इसके अलावा जब उनसे 'कॉफी विद करण' में आलिया भट्ट के द्वारा उनके बारे में किए गए कॉमेंट के बारे में पूछा गया, तो उन्होंने कहा, 'मैं आलिया से बहुत प्यार करती हूं। वह बहुत टैलंटेड हैं। मुझे अच्छा लगा जानकर कि वह मेरे बारे में जानना चाहती हैं। वह इंडिया की ऑफिशल स्वीटहार्ट हैं।' दरअसल 'कॉफी विद करण' में आलिया ने कहा था, 'मुझे उनके (कंगना) एयरपोर्ट लुक्स बहुत पसंद हैं और जानना चाहती हूं कि वह हमेशा कहां जाती हैं।' कंगना से रणवीर सिंह के कॉमेंट के बारे में भी पूछा गया। इस पर कंगना ने हंसते हुए कहा, 'रणवीर मेरे दोस्त हैं। वह मेरी लव लाइफ के बारे में जानने के लिए हमेशा इच्छुक रहते हैं, लेकिन मैं उन्हें कभी कुछ नहीं बताती।' इस बीच कंगना रनौत की अगली फिल्म 'सिमरन' की रिलीज डेट अनाउंस हो गई है। यह फिल्म अगले साल 15 सितम्बर को रिलीज होगी। बता दें कि 'कॉफी विद करन' में रणवीर सिंह ने कहा था कि रणबीर कपूर को कंगना रनौत के साथ डेट करना चाहिए। हालांकि, यह सुनने के बाद रणबीर का चेहरा देखने लायक था।
'हॉउसफुल' और 'हे बेबी' जैसी सफल फिल्म बनाने वाले निर्देशक साजिद खान को फिल्म इंडस्ट्री में 25 साल पूरे हो गए हैं। दो दशक से भी ज्यादा समय से इंडस्ट्री के तमाम लोगों के साथ दोस्ती और भाईचारा निभा रहे साजिद कहते हैं कि बदलते समय के साथ फिल्म इंडस्ट्री के तौर-तरीकों में पहले जैसा माहौल नहीं रहा। जमाना बदल गया है अब लोग एक दुसरे पर कम निर्भर हैं। आपसी नजदीकियां भी खत्म हो रहीं हैं। साजिद कहते हैं, 'लोगों को दूर से देखकर लगता होगा कि फिल्म इंडस्ट्री के लोगों के बीच आपसी नजदीकियां होंगी, लेकिन ऐसा कुछ भी नहीं है। आज पहले जैसा भाईचारा नहीं रहा। एक जमाने में लगभग सभी ऐक्टर, प्रोड्यूसर और डायरेक्टर एक दुसरे पर निर्भर रहते थे। आज बहुत कम मल्टीस्टारर फिल्में बनतीं हैं, इन दिनों एक बड़ा अभिनेता दुसरे किसी स्टार के साथ काम नहीं करता है। उस जमाने में एक ऐक्टर के पैसा कमाने और खाना खाने के लिए फिल्मों में काम करना ही एक जरिया था, इसलिए ऐक्टर चाहता था की उसकी डायरी हमेशा भरी रहे। आज के ऐक्टर ज्यादा पैसा एंडोर्समेंट, विज्ञापन, क्रिकेट और फुटबॉल टीम से बनाते हैं।' दो दशक से ज्यादा समय से बॉलिवुड में सक्रीय साजिद की माने तो उनका स्ट्रगल आज भी जारी है। साजिद कहते हैं, 'फिल्म इंडस्ट्री में कदम रखने वाले नए लोगों को लगता है कि जिनका परिवार फिल्मों से जुड़ा है उनके लिए इंडस्ट्री में काम करना और अपने पैर जमाना बड़ा आसान है, लेकिन सच ये नहीं है। फिल्म इंडस्ट्री के काम करने के तौर-तरीके और सच्चाई अलग है। जितना संघर्ष एक नए कलाकार को काम मिलने के लिए करना पड़ता है उतना ही स्ट्रगल पहले से काम कर रहे कलाकार को अपने आप को बाजार में बनाये रखने और आगे काम मिलने के लिए करना पड़ता है। नए लोगों को लगता होगा की हमारी लाइफ आसान है लेकिन सच्चाई यह है कि जिंदगी तो नए लोगों की सबसे अच्छी है क्योंकि नए लोगों के लिए सारे रास्ते खुले रहते हैं, लेकिन हमारे जैसे लोगों के लिए गिने-चुने ही रास्ते खुले होते हैं।' साजिद अपनी बात आगे बढ़ाते हुए कहते हैं, 'एक समय था जब लोग एक दुसरे का बहुत फेवर करते थे, एक दुसरे की और दोस्तों की फिल्मों में गेस्ट अपीयरेंस करते थे लेकिन आज ऐसा नहीं है। 'हे बेबी' में एक डांस के लिए शाहरुख खान ने मेरे लिए फेवर किया था। बॉलिवुड में हर साल नए चेहरे लॉन्च होते हैं, नए लोगों का इंडस्ट्री में आना अच्छी बात है। शाहरुख, सलमान और आमिर जैसे 50 की उम्र पार कर चुके सुपरस्टार को अगले दस साल तक किसी भी नए चेहरे का डर नहीं है।'
शाहिद कपूर की शादी हो चुकी है और वह एक बच्ची के पिता भी बन चुके हैं, लेकिन करीना कपूर के साथ पूर्व संबंधों को लेकर अभी भी कौतूहल बरकरार है। शाहिद हालांकि नहीं मानते कि इसमें कुछ नया जोड़ा जाना है, क्योंकि उनका अतीत विश्व का एक रहस्य है। यहां एक कार्यक्रम में शाहिद से अतीत के राज के बारे में पूछा गया तो उन्होंने जवाब दिया, 'मेरा गुप्त अतीत रहा है, आप मेरे अतीत के राज के बारे में कैसे जानते हैं? क्या आप मेरी जासूसी करते थे? मैं किसी रहस्य को स्वीकार नहीं कर सकता।' प्रशंसकों में से किसी ने जब कहा करीना, तो शाहिद ने तुरंत कहा, 'यह दुनिया का रहस्य है। आपके पास कोई और सवाल है या बस नाम लेना है?' जब कोई सवाल नहीं पूछा गया तो उन्होंने मजाक किया, 'वह सवाल नहीं पूछना चाहतीं। वह नाम लेकर ही खुश हैं।' करीना और शाहिद 2004 से 2007 तक डेट करते रहे हैं। शाहिद ने मीरा राजपूत के साथ शादी की है और पिछले साल वह एक बच्ची मीशा के पापा बने। उन्होंने यहां एक कार्यक्रम में कहा, 'मीशा हमारा एक साथ का पहला प्रॉजेक्ट है। इसके जरिए हम करीब आए और साथ आने और वक्त गुजारने का अर्थ पता चला।'
Neha.Verma@timesgroup.com अक्षय खन्ना चार साल बाद फिल्मों में वापसी कर रहे हैं। 'ताल', 'आ अब लौट चलें' और 'दिल चाहता है' जैसी फिल्मों में लवर बॉय का किरदार निभा चुके अक्षय 'हमराज' और 'रेस' जैसी फिल्मों में अपनी इमेज से हटकर निगेटिव किरदार में भी नजर आ चुके हैं। 'ढिशूम' में भी वे एक डॉन का रोल अदा कर रहे हैं। अक्षय मानते हैं कि एक ऐक्टर को हमेशा एक्स्पेरिमेंट करते रहना चाहिए। पेश हैं उनसे हुई बातचीत के मुख्य अंश: आपने चार साल बाद बिग स्क्रीन पर वापसी की है और वह भी निगेटिव किरदार में! ऐसा क्यों? नेगेटिव क्यों नहीं! भई मैं ऐक्टर हूं तो हर किस्म के रोल करना पसंद करता हूं। मैंने पहले भी नेगेटिव रोल किया है। सच बताऊं मजा आता है। अगर रोल अच्छे से लिखा गया हो तो नेगेटिव किरदार निभाना बहुत मजेदार होता है। मेरी हमेशा से यह कोशिश रही है कि नेगेटिव किरदार करने के बाद दर्शकों को उस किरदार से नफरत नहीं होनी चाहिए। मैं चाहता हूं कि लोग नेगेटिव कैरक्टर से ‌नफरत करने की बजाए उसे इंजॉय करें। कुछ विलन के रोल ऐसे होते हैं जिसे देख उन्हें नफरत हो जाती हैं, लेकिन मैं अपनी फिल्मों के लिए ऐसा नहीं करना चाहता हूं। एक ऐक्टर के तौर पर खुद को चैलेंज करना कितना पसंद है? जो भी स्क्रिप्ट की डिमांड है, मैं उतना तो जरूर ही करूंगा। आप ऐसा रोल या स्क्रिप्ट चुनते हैं जिसकी डिमांड आपकी क्षमता से कहीं ज्यादा बढ़ कर है, यही तो एक ऐक्टर की पहचान होती है। आपको फिजिकल स्ट्रेंथ के साथ-साथ इमोशनली भी स्ट्रॉन्ग होना पड़ता है। फिल्में लीक होने पर क्या कहना चाहेंगे? यह बहुत ही शॉकिंग चीज है और बेहद ही खतरनाक है, क्योंकि ऐसा पहले कभी नहीं हुआ था। हां, पाइरेसी होती थी लेकिन फिल्में रिलीज होने के बाद। अब तो रिलीज से पहले ही लीक हो जा रही हैं। पहले ऐसा होता था कि प्रड्यूर्स और डिस्ट्रिब्यूटर्स अपने बजट को ध्यान में रखकर अपनी फिल्में ए सेंटर्स, बी सेंटर्स और सी सेंटर्स में भेजा करते थे। ए सेंटर्स में रिलीज होने के बाद फिल्में बी सेंटर्स रिलीज को जाती थीं। ऐसे में बी और सी सेंटर्स वालों को रिलीज के एक महीने बाद फिल्में देखने को मिलती थी। यही मूल वजह है जिससे पाइरेसी पनपी। इन समस्याओं से निकलने के लिए सरकार को कोशिश करनी चाहिए। फिल्म से दूरी बनाने की वजह क्या थी? मेरी कुछ पर्सनल प्रॉब्लम्स थीं जिनकी वजह से मैं काम नहीं कर पाया। जब वह समय हटा तो मुझे एक सही फिल्म मिलने में भी टाइम लग गया। कुल मिलाकर कुछ ज्यादा ही समय लग गया। मेरे लिए वह गैप बहुत ही टफ और फ्रस्ट्रेटिंग था। क्योंकि मैंने 19 साल से काम करना शुरु किया था, इसलिए मेरे लिए मेरा काम ही सबकुछ है। आप ही बताओ कौन सा आदमी सुबह उठकर काम पर नहीं जाना चाहेगा। काम नहीं करना मेरे लिए बेहद ही मुश्किल भरा दौर रहा है। शुक्र है कि वह बुरा समय चला गया। अब सबकुछ अच्छा चल रहा है। वरुण धवन, जॉन अब्राहम और जैकलीन फर्नांडिज के साथ पहली बार स्क्रीन शेयर किया हैं। शूटिंग का कैसा एक्स्पीरियंस रहा? स्क्रिप्ट कुछ इस तरह से तैयार की गई है, जिसके तहत वरुण और जॉन मुझे ढूंढ रहे होते हैं। मेरा उनके साथ कोई सीन ही नहीं है, क्योंकि वे दोनों पूरी फिल्म में मुझे ढूंढने में ही लगे हुए हैं। एक स्टार के काम का ग्राफ कभी एक समान नहीं होता है। अप्स ऐंड डाउन होते हैं। आप कैसे खुद को मैनेज कर पाते हैं? देखिए सबसे बड़ी बात यह है कि एक ऐक्टर के हाथ में कुछ नहीं होता है। मैं सिर्फ एक ऐक्टर हूं, न ही मैं कहानियां लिखता हूं और न ही फिल्म डायरेक्ट करता हूं। मुझे ऐक्टिंग के अलावा किसी भी चीज की नॉलेज नहीं है। मुझे लगता है कि मैं ऐक्टिंग के अलावा कुछ और नहीं कर सकता। मेरे हाथ में केवल ऐक्टिंग ही है। मैं यही कर सकता हूं कि ऐक्टर के तौर पर मेरी बॉडी फिट रहे और दूसरी बात जो मुझे ऑफर होती है मैं उसी में से चुन सकता हूं कि मुझे क्या करना चाहिए और क्या नहीं करना चाहिए। मेरी बस यही कोशिश होनी चाहिए कि मैं बेस्ट लोगों के साथ काम करूं और अपना बेस्ट दूं। ग्राफ का अप्स ऐंड डाउन मेरे हाथ में नहीं है। मैं अपनी बात नहीं कर रहा हूं, यह हर ऐक्टर की कहानी है। सच तो यह है कि हर आदमी सलमान खान और रजनीकांत नहीं बन सकता है। एक ऐक्टर के तौर पर आपने इंडस्ट्री में क्या बदलाव महसूस किया? फिल्ममेकिंग के कई पहलू होते हैं। फिल्ममेकिंग क्रिएटिव, फंडिंग और टेक्निकल पहलुओं पर आधारित होती है। हमने कई चीजों में प्रोग्रेस किया है। फंडिंग के मामले में हम बहुत ही प्रफेशनल हुए हैं। बिज़नस साइट पर हमने काफी ग्रोथ किया है। मुझे लगता है कि एक चीज जिसमें हम बहुत ही धीरे-धीरे इम्प्रूव कर रहे हैं वह है क्रिएटिव साइड। हमारी इंडस्ट्री में टैलंट की कमी नहीं है। मैंने देखा है जब भी लीक से हटकर कोई फिल्म करोड़ों का बिज़नस करती है तो आने वाली चार-पांच फिल्में भी उसी मिजाज की होती है।
आज तक आपने शाहरुख, सलमान और अमिताभ जैसे बड़े कलाकारों को महिलाओं के गेटअप में देखा होगा। इस लिस्ट में अब एक और नाम जुड़ गया है। हम बात कर रहे हैं इरफान खान की, जिनकी इन दिनों एक तस्वीर सोशल मीडिया पर छाई हुई है जिसमें वह लहंगा-चुनरी पहनते नजर आ रहे हैं। दरअसल, इरफान अपनी आने वाली फिल्म 'हिन्दी मीडियम' के लिए इन दिनों काफी मेहनत कर रहे हैं। खबर है कि इस फिल्म में वह कपड़ों की दुकान के मालिक की भूमिका में नजर आने वाले हैं जिसके एक सीन की तस्वीर इन दिनों सामने आई है। मीडिया रिपोर्ट्स की मानें तो शूटिंग के दौरान इरफान को साड़ी पहनने के लिए घंटों मशक्कत करनी पड़ी। साकेत चौधरी के निर्देशन में बनने वाली इस फिल्म में पहली बार इरफान खान और अमृता सिंह एक साथ नजर आने वाले हैं। फिल्म में अमृता प्रिंसिपल के रोल में नजर आएंगी। हाल ही में इस फिल्म की शूटिंग उसी स्कूल में की गई, जहां अमृता ने पढ़ाई की थी। शूटिंग के लिए ये जगह अमृता जी ने ही सुझाई थी। इस फिल्म के जरिए पाकिस्तानी ऐक्ट्रेस सबा कमर बॉलिवुड में एंट्री करने जा रही हैं। सबा इरफान की पत्नी के किरदार में नजर आने वाली हैं। फिल्म ‘हिंदी मीडियम’ 31 मार्च, 2017 को रिलीज होगी।
टीवी ऐक्ट्रेस राखी सावंत जल्द ही 'सावधान इंडिया' के एक एपिसोड में बुरी बहू का किरदार निभाती नजर आएंगी। जो एक 16 साल के लड़के से शादी कर लेती है। इस बारे में बात करते हुए राखी खुद से जुड़ी और भी बहुत सी बातें बताती हैं। सात साल पहले टेलिविज़न पर एक रिऐलिटी शो आया था 'राखी का स्वयंवर' जिसमें राखी ने बहुत सारे मैरेज़ प्रपोजल्स में से एनआरआई बिजनस मैन इलेश परुजनवाला को चुना था। बाद में इन्होंने कई कारण बताकर इस रिश्ते को खत्म कर दिया और फिर कहा कि उन्हें शादी के लिए बेहतर रिश्ता नहीं मिल रहा है। हाल ही अपने एक स्टेटमेंट से राखी ने सबको चौंका दिया है। राखी का कहना है कि इलेश को उन्होंने उनकी खूबियों के लिए नहीं बल्कि पैसे के कारण चुना था। राखी ने कहा 'मैं झूठ क्यों बोलूं? मैंने इलेश से पैसों के लिए सगाई की थी। मुझे फ्लैट खरीदना था।' फिर रिश्ता तोड़ लेने के बारे में वह वजह कुछ इस तरह साफ करती हैं 'भविष्य में तलाक लेने के लिए मैं किसी से शादी नहीं कर सकती।' शादी के लिए अच्छे रिश्ते न मिल पाने का दोष मीडिया पर मढ़ते हुए वह कहती हैं ' मीडिया ने जिस तरह की मेरी इमेज क्रिएट की है, उसकी वजह से मुझे अच्छे रिश्ते नहीं मिल पा रहे हैं।' किस तरह के पार्टनर की उनको तलाश है, इस पर बोलते हुए वह अपनी पसंद बताती हैं 'मैं किसी यंग बॉय या स्ट्रगलर से शादी नहीं करना चाहती। मैं ऐसे इंसान के साथ शादी के बंधन में बंधना चाहती हूं, जो मेरा और मेरी जरूरतों का ध्यान रख सके।' पॉलिटिक्स में आने के अपने फैसले पर राखी को अफसोस है 'पॉलिटिक्स में आने का फैसला गलत था। साथ ही टीवी छोड़ने का फैसला भी सही नहीं था क्योंकि आज मैं जो कुछ भी हूं, टीवी और अपने आइटम नंबर्स की वजह से ही हूं। टीवी की दुनिया में मैं राजकुमारी थी और इसे छोड़कर मैं ऐसी फील्ड में चली गई जहां मुझे कोई सम्मान नहीं मिला।' खुद को मिल रहे ऐक्टिंगऑफर्स के बारे में वह कहती हैं 'सिर्फ साड़ी पहने से बहू नहीं बनते हैं। मेरे अंदर कोई इगो नहीं है, इसलिए काम के लिए किसी को अप्रोच करने में मुझे कोई दिक्कत भी नहीं है।'
दो दिन पहले ही हॉलिवुड की दुनिया से मुंबई पहुचीं क्वांटिको गर्ल प्रियंका चोपड़ा ने आते ही पहले से तय अपने सभी प्रॉजेक्ट पर काम शुरू कर दिया है। कल शाम मुंबई में आयोजित एक अवार्ड समारोह पर पहुचीं प्रियंका ने कई सवालों के जवाब देते हुए बॉलिवुड के सुपरस्टार्स पर भी करारा तंज कसा। हॉलिवुड में बॉलीवुड के मेल स्टार्स के काम पाने, करने और सफलता हांसिल करने के एक सवाल पर प्रियंका चोपड़ा ने एक कुटिल मुस्कान और उसके बाद जोरदार हंसी के साथ कहा, 'बॉलिवुड का कोई मेल स्टार हॉलिवुड में काम पाने या करने की कोशिश ही नहीं करता। ....इसके लिए हिम्मत भी तो चाहिए। .. ' प्रियंका का ये जवाब सुनकर वहां मौजूद लोग चौक गए और प्रियंका ठहाके लगाते हुए आगे बढ़ गईं। वैसे प्रियंका का ये करारा जवाब किसके लिए था? प्रियंका बॉलिवुड के किस सुपरस्टार को ये ताना मार रहीं थी? बॉलिवुड के किस स्टार को प्रियंका खुलेआम कोशिश न करने और हिम्मत ना होने की बात कह कर चलती बनी। ये सवाल अब तो बने ही रहेंगे। प्रियंका के इस तीखे जवाब से एक बात तो साफ है, लगभग साल भर बाद बॉलिवुड लौटी प्रियंका सुर्खियों में रहने की कला में बखूबी और भी ज्यादा माहिर हो गईं हैं। हाल ही में प्रियंका ने तमाम हॉलिवुड ऐक्टर्स को पीछे छोड़ते हुए मोस्ट पॉप्युलर सिलेब्रिटीज की लिस्ट में शामिल हो गईं हैं। इंटरनेट मूवी डेटाबेस (आईएमडीबी) द्वारा जारी लिस्ट में प्रियंका ग्लोबल सिलेब्रिटीज के बीच 55वे स्थान पर जगह बनाने में सफल रही हैं। अपनी इस शानदार उपलब्धि पर प्रियंका कहती हैं, 'मैं बहुत प्रिवलेज और एसाइटेड महसूस कर रही हूं कि लोग मुझे इतना प्यार दे रहें हैं। मुझे लगता है भारतीय टैलेंट टॉप 10 में डिजर्व करता है। मैं बहुत ग्लैड हूं कि आज उस पोजिशन में हूं। आशा करतीं हूं की और अभी ऐक्टर्स इस मुकाम पर पहुचे।' मुंबई पहुचते ही अपने काम पर जुट गईं प्रियंका बताती हैं, 'मैं कल ही मुंबई पहुची हूं और आज मैंने करन के शो 'कॉफी विद करन' की शूटिंग पूरी कर ली अब शाम को अवार्ड समारोह में तो आना ही था क्योंकि परिणीति मेरे लिए एक सरप्राइज ट्रिब्यूट दे रही है। मैं इंडियन कपडे पहन कर इंडियन रेड कारपेट पर चलने के लिए बेहद एक्साइटेड थी कब से किसी भारतीय समारोह में हिस्सा नहीं लिया।' हॉलिवुड में अपने काम को लेकर प्रियंका कहती हैं, 'मैंने जो भी काम किया है वह अपनी शर्तों पर किया है, कभी भी कोई कॉम्प्रोमाइज नहीं किया है बल्कि मैंने बहुत ज्यादा मेहनत की है। आशा करतीं हूं और भी लोग देश के बाहर काम करे और उन्हें दुनिया अक्सेप्ट करे।'
अभिनेत्री अमृता सिंह पिछले दिनों टाइगर श्रॉफ की फिल्म 'ए फ्लाइंग जट' में एक मजबूत मां के किरदार में नजर आई थी। अब वह इरफान खान और सबा कमर की आने वाली फिल्म 'हिन्दी मीडियम' में एक स्कूल की प्रिंसिपल की भूमिका में निभा रही हैं। फिल्म से जुड़ी एक बातचीत के दौरान फिल्म के डायरेक्टर साकेत चौधरी ने अमृता सिंह रोल के बारे में बताया कि यह रोल एक महिला प्रिंसिपल का है जो बच्चों के भविष्य का फैसला करती है और अमृता सिंह इस रोल के हिसाब से बिल्कुल फिट बैठती है। साकेत बताते हैं कि इस फिल्म की शूटिंग दिल्ली के मॉर्डन स्कूल में की गई है, जहां अमृता बचपन में पढ़ती थी। शूटिंग के लिए ये जगह अमृता जी ने ही सुझाई थी। अमृता अपने बचपन के स्कूल में शूटिंग के बहाने वापस लौट कर बेहद खुश है। फिल्म को दिनेश विजन और भूषण कुमार ने प्रड्यूज किया है। इस फिल्म में इरफान खान एक पंजाबी बिजनसमैन का किरदार निभा रहे हैं, जो दिल्ली के एलीट क्लब में शामिल होना चाहता है। फिल्म में इरफान की पत्नी के किरदार में पाकिस्तानी ऐक्ट्रेस सबा कमर हैं। फिल्म ‘हिंदी मीडियम’ 31 मार्च, 2017 को रिलीज होगी।
आर.के. बैनर तले बनी राज कपूर की 'संगम' बॉलिवुड की पहली ऐसी फिल्म है, जिसने 60 के दशक में 12 करोड़ से ज्यादा कलेक्शन का रेकॉर्ड अपने नाम दर्ज किया, वहीं 70 के दशक में रिलीज़ हुई 'मेरा नाम जोकर' की नाकामयाबी ने बॉलिवुड के इस महान शोमैन को करोड़ों के कर्ज के बोझ तले दबा दिया था। ग्लैमर इंडस्ट्री के इस महान शोमैन की इन दोनों कभी न भूलने वाली यादगार फिल्मों की खास स्क्रीनिंग के बाद राजधानी का पहला प्राइम सिंगल स्क्रीन थिअटर 'रीगल' अब सिनेप्रेमियों से हमेशा के लिए विदाई ले लेगा। पिछले करीब एक दशक से रीगल सिनेमा पर नई फिल्मों की बुकिंग की कमान संभालने वाले जोगेंद्र महाजन कहते हैं कि सिनेमा की मौजूदा संचालन कंपनी शोमैन के इस चहेते सिनेमा के आखिरी कुछ घंटे उन्हीं के नाम करना चाहती थी, इसीलिए दो दिन पहले संचालन कपंनी ने राज कपूर की इन दो बेहतरीन एवरग्रीन फिल्मों की स्क्रीनिंग के साथ अपने सिनेमा के मौजूदा सिंगल स्क्रीन स्वरूप की विदाई करने का फैसला किया। गुरुवार 30 मार्च को आखिरी दो शो में 'संगम' और 'मेरा नाम जोकर' की स्पेशल स्क्रीनिंग की जाएगी। जोगेंद्र के मुताबिक, राज कपूर की इन दोनों फिल्मों की अवधि लगभग आठ घंटे की है, ऐसे में इन फिल्मों के शो देर रात एक बजे के बाद ही खत्म होंगे। इन दोनों फिल्मों की स्पेशल स्क्रीनिंग राज कपूर की प्रॉडक्शन कंपनी आर.के. फिल्म्स के डायरेक्टर उनके तीनों बेटों रणधीर कपूर, ऋषि कपूर और राजीव कपूर के सहयोग से ही संभव हो पाई है। महाजन कहते हैं कि हमने इस खास दिन के लिए राज कपूर की फैमिली को भी आमंत्रित किया है। 'रीगल' के साथ आर.के. फिल्म्स का खास नाता रहा है। कपूर फैमिली की तीन पीढ़ियां पृथ्वी राज कपूर, राज कपूर, रणधीर कपूर, ऋषि कपूर, राजीव कपूर रीगल सिनेमा की स्टेज पर अपनी फिल्म की पहली स्क्रीनिंग से पहले होनेवाली विशेष पूजा में हमेशा शामिल होते रहे हैं। रीगल सिनेमा पर आर.के. बैनर तले बनी लगभग फिल्में रिलीज हुईं और कई फिल्मों ने यहां सिल्वर जुबली का जश्न भी मनाया। राज कपूर के दोनों बेटों रणधीर कपूर और ऋषि कपूर के निर्देशन में बनी 'हीना', 'प्रेम ग्रंथ', और 'आ अब लौट चलें' रीगल में रिलीज़ तो हुईं, लेकिन इन फिल्मों को यहां वैसा रिल्पॉन्स नहीं मिला जैसा इंडस्ट्री के महान शोमैन की फिल्मों को मिला करता था। आर.के. बैनर तले 1999 में बनी 'आ अब लौट चलें' के बाद रीगल की स्क्रीन पर राज के फिल्म्स का बैनर दिखाई नहीं दिया।
बॉलिवुड ऐक्ट्रेस माधुरी दीक्षित नेने का कहना है कि फिल्मी सितारों के बच्चों के लिए फिल्म इंडस्ट्री में आसानी से जगह बन जाने की आम धारणा के विपरीत उन पर लगातार उम्मीदों का दबाव होता है, जिससे चीजें उनके लिए और मुश्किल हो जाती हैं। माधुरी का मानना है कि फिल्मी सितारों के बच्चों को लेकर लोगों का रुख ज्यादा कड़ा रहता है। उन्होंने कहा, 'सितारों के बच्चों के लिए यह सख्त होता है, क्योंकि वे लगातार निगरानी में होते हैं और दूसरे बच्चों के मुकाबले लोग उनकी समीक्षा ज्यादा सख्त तरीके से करते हैं। आप किसी बाहरी के लिए थोड़ा नरम रवैया रख सकते हैं, लेकिन किसी सितारे के बच्चे के लिए यह थोड़ा सख्त ही होगा।' ऐक्ट्रेस ने हालांकि कहा कि किसी बाहरी के लिए भी बॉलिवुड में अपनी पहचान बनाना मुश्किल होता है, क्योंकि उन्हें नहीं पता होता कि फिल्म इंडस्ट्री में चीजें कैसे चलती हैं।
छोटे परदे के सीरियल 'उतरन' फेम टीवी एक्ट्रेस टीना दत्ता के साथ फ्लाइट में छेड़खानी हुई है। टीना ने अपने फेसबुक पेज में अपने साथ हुई छेड़छाड़ की इस पूरी घटना का विवरण शेयर करते हुए आरोप लगाया है, कि फ्लाइट में मौजूद किसी भी स्टाफ ने उनके साथ हुई इस घटना पर कोई ऐक्शन नहीं लिया साथ ही उनके साथ सफर कर रहे यात्रियों ने भी उदासीनता दिखाई। टीना के साथ हुई यह छेड़छाड़ उस वक्त हुई जब उनकी फ्लाइट मुंबई एअरपोर्ट पर खड़ी थी। नवभारत टाइम्स डॉट कॉम से बातचीत में टीना ने इस घटना के बारे बताया कि वह जेट एयरवेज की से मुंबई से राजकोट जाने वाली फ्लाइट में थी यात्रा कर रही थीं। इसी दौरान उनके साथ फ्लाइट में छेड़खानी की गयी। टीना आगे कहती हैं कि वह अपने मैनजर के साथ सीट नम्बर 30 में बैठी थीं, तभी उन्होंने महसूस किया कि कोई पीछे की सीट से उन्हें गलत ढंग से छू रहा है। पहले उन्हें लगा कि कोई बच्चा है, लेकिन जब उन्होंने पीछे पलटकर देखा कि वह तो कोई 45 की उम्र से ज्यादा का बड़ा आदमी था, तो टीना हैरानी के साथ गुस्से में आ गईं। टीना ने जब इस बात का विरोध किया, तो वह आदमी माफी मांगने लगा। टीना ने फिर इस बात की शिकायत फ्लाइट में उपस्थित एयर होस्टेस और मौजूद अन्य स्टाफ से की, लेकिन फ्लाइट के स्टाफ ने मदद के नाम पर उस आदमी को सीट बदलने के लिए कह दिया, बल्कि टीना चाहती थीं कि ऐसी बीमार मानसिकता और घटिया सोच रखने वाले व्यक्ति को फ्लाइट से ही डिपोर्ट किया जाए। टीना की माने तो बड़ी मुश्किल के बाद उन्हें फ्लाइट के कैप्टन से बात करने की इजाजद मिली, लेकिन कैप्टन ने भी कोई ऐक्शन नहीं लिया। कैप्टन का कहना था जब तक आप फ्लाइट से नीचे उतर कर शिकायत दर्ज नहीं करवाएंगी, तब तक हम इस आदमी को डिपोर्ट नहीं कर पाएंगे। टीना बताती हैं कि फ्लाइट में एक परिवार के अलावा किसी और ने उनका कोई साथ नहीं दिया, लोग तमाशा देख रहे थे और मजा ले रहे थे। टीना ने अपने सोशल साइट्स के जरिये जेट एयरलाइंस से सवाल किया है कि क्या ऐसे मामलों में उनके पास कोई नियम नहीं है, जिससे ऐक्शन लिया जा सके।
अभिनेता शाहिद कपूर का कहना है कि वह आगामी फिल्म 'पद्मावती' की शूटिंग के फिर से शुरू होने का इंतजार कर रहे हैं और जल्द ही ऐसा होने की उम्मीद कर रहे हैं। कुछ आसामाजित तत्वों ने दो बार फिल्म के सेट पर हमला किया है और एक बार निर्देशक संजय लीला भंसाली भी इस हिंसा का शिकार भी हुए। शाहिद ने शुक्रवार को कहा, 'मैं सेट पर फिर से वापसी की आशा कर रहा हूं और आशा है कि लोग निर्णय लेने से पहले इस फिल्म को देखना पसंद करेंगे।' अभिनेता शाहिद का यह बयान महाराष्ट्र के कोल्हापुर में 'पद्मावती' के सेट पर अज्ञात लोगों द्वारा तोड़फोड़ व आगजनी की घटना को अंजाम दिए जाने के बाद आया है, जिसमें लगभग 80 से 90 प्रतिशत तक परिधान व आभूषण जलकर राख हो गए। 'पद्मावती' फिल्म के सेट पर हमले की यह दूसरी घटना है। इससे पहले जनवरी में राजस्थान के जयपुर में भी फिल्म के सेट पर तोड़फोड़ की गई थी। इस दौरान भंसाली से मारपीट भी हुई थी। राजपूत करणी सेना ने फिल्म में ऐतिहासिक तथ्यों के साथ छेड़छाड़ का आरोप लगाया था। शाहिद ने कहा, 'मैं ज्यादा कुछ नहीं कहना चाहता, क्योंकि कोई ऐसी बात कभी नहीं करना चाहेगा जिससे कोई मामला और उलझ जाए या और परेशानी खड़ी हो। ऐसी स्थिति में किसी भी निर्देशक या निर्माता का फिल्म के साथ जुड़ा रहना बहुत मुश्किल होता है।' अभिनेता ने कहा कि ऐसी घटनाएं दुर्भाग्यपूर्ण हैं और कलाकार आसान लक्ष्य हो गए हैं। आशा है कि लोग फिल्मकारों को उनके विचार रखने का अवसर देंगे। शाहिद ने एक मीडिया ग्रुप के वुमन समिट और अवॉर्ड्स समारोह में हिस्सा लिया और इस दौरान उन्हें 'जेंटलमैन ऑफ द इयर' के पुरस्कार से नवाजा गया। पत्नी मीरा के मातृत्व पर दिए बयान पर शाहिद ने कहा, 'मीरा ने क्या कहा, इस पर मैं कुछ नहीं कहूंगा, लेकिन मेरा मानना है कि जो भी उन्होंने टिप्पणी दी है वह महिला के जीवन के एक हिस्से को दर्शाता है। मैं उनका बचाव नहीं करूंगा, लेकिन उनकी अधिकतर बातों पर मैं सहमत हूं।'
आज बॉलिवुड के ची-ची भैया यानी गोविंदा का जन्मदिन है। जन्मदिन के मौके पर गोविंद ने नवभारतटाइम्स डॉट कॉम से हुई खास बातचीत में अपने पहले ब्रेक, अपने नाम को लेकर किये गए प्रयोग और राजनीति के अनुभव सहित कई दिलचस्प किस्सों को साझा किया। पिछले एक दशक से अपनी फिल्मों को लेकर असफलता की मार से जूझ रहे गोविंदा कहते हैं कि, 'मेरी फिल्म को डिस्ट्रीब्यूटर नहीं मिलते, फिल्म इंडस्ट्री में जेलसी फैक्टर खूब है, सिर्फ मेरे साथ ही नहीं बल्कि हर ऐक्टर को कभी न कभी कुछ लोगों की जलन और ईर्ष्या की भावना से जूझना पड़ता है। हमारी फिल्म इंडस्ट्री इस मामले में दूध की धुली नहीं है, अब देखिये ना कुछ लोग हैं जो बिना वजह मेरे बारे में गलत अफवाह उड़ाते है। आज जो भी है जैसा भी है मैं इसे अपना भाग्य मानता हूं, समय सबका खराब होता है। मुझे तो लगता है मैं तारीफ का शिकार हो गया, मेरे अच्छे अभिनय, डांस और लुक की ज्यादा तारीफ की वजह से कुछ साथी कलाकार मुझसे खुद को असुरक्षित महसूस करने लगे और मैं फिल्मों से आउट हो गया।' गोविंदा कहते हैं, 'मैं और मेरा परिवार ज्योतिष और नामांकन शास्त्र की खूब पढ़ाई करते थे हमे लगता था कि किसी का नाम ही उसे आगे बढ़ाता है और जीवन में सफलता पाने के लिए ज्योतिष शास्त्र के हिसाब से नाम रखना चहिये। अगर कोई एक नाम सफलता नहीं दिला रहा हो तो नाम बदलने में कोई हर्ज नहीं होना चाहिए। मैंने कई नाम बदल-बदल कर फिल्म इंडस्ट्री में खूब स्ट्रगल किया, जैसे गोविन्द राज, राज गोविंद, गोविन्द, अरुण गोविन्द और गोविंदा अरुण जैसे कई नाम रखे। बाद में गोविंदा नाम मेरे लिए इतना लकी साबित हुआ कि एक हफ्ते के अंदर ही लगभग एक दर्जन फिल्में साइन कर ली।' फिल्म इंडस्ट्री में मिले अपने पहले ब्रेक को याद करते हुए गोविंदा ने कहा, 'मैंने १४ साल की उम्र में ही फिल्मों में हीरो बनने के लिए स्ट्रगल करना शुरू कर दिया था, लेकिन जहां भी जाता लोग मुझे कहते की यार तुम तो अभी बच्चे हो, जाओ जवान हो जाना तब फिल्मो में हीरो बनने आना। कॉलेज की पढ़ाई पूरी करने के बाद फिर कोशिश की तब मुझे शुरू की तीन से चार फिल्मों में विलेन का रोल मिल गया। लेकिन बाद में मेरे स्क्रीन टेस्ट के बाद मेरी मासूमियत भरी हंसी को देख कर लगभग सभी लोगों ने मुझे हीरो बना दिया। मैं उन दिनों पहला स्ट्रगलर था जो अपने ऑडिशन का वीडियो बना कर निर्माताओं को देता था। मेरी विडियो बनाकर देने की मेहनत सफल हुई और मैंने अपनी पहली फिल्म 'लव 86' साइन कर ली।' एक बेहद सफल अभिनेता होने के बाद राजनीति से जुड़ने के बारे में गोविंदा कहते हैं, 'देखिये मैं राजनीति में अपनी मर्जी से नहीं गया था बल्कि कुछ बड़े-बुज़ुर्ग लोगों के कहने पर राजनीति में कदम रखा था। यहां एक बार फिर वही ज्योतिष और अंकशास्त्र वाली बात हुई, लोगों ने सलाह दी कि ये 14वीं लोकसभा है ये बहुत शुभ रहेगा, बात सही भी निकली शुरू में तो खूब सम्मान मिला लेकिन बाद में जब समय बिताया और काम किया तो मुझे एहसास हुआ की यहां बहुत रोक-टोक है, ये मेरा काम नहीं है और मैंने राजनीति को छोड़ दिया। अब कभी भी वापस नहीं जाऊंगा राजनीती की दुनिया में।' गोविंदा की माने तो वह बॉलिवुड में ट्रेजिडी किंग दिलीप कुमार और ही-मैन धर्मेंद्र के सबसे बड़े प्रशंसक रहे हैं और आज भी है। गोविंदा कहते हैं कि दिलीप कुमार और धर्मेंद्र जैसे स्टार फिर कहां हुए हैं।
फिल्म निर्माता-निर्देशक प्रकाश झा ने कहा कि उनके निर्देशन में बनने वाली अगली फिल्म 'सत्संग' होगी। प्रकाश झा ने कहा कि यह फिल्म धार्मिक चीजों पर आधारित होगी। राजधानी दिल्ली में आयोजित एक समारोह में निर्देशक ने यह खुलासा किया। प्रकाश से जब उनकी अगली फिल्म के बारे में पूछा गया, तो उन्होंने कहा, 'मेरी अगली फिल्म 'सत्संग' होगी, जो धार्मिक विषय पर आधारित है।' निर्देशक से जब फिल्म के बारे में पूछा गया तो उन्होंने कहा कि इस वक्त वह केवल इतनी ही जानकारी दे सकते हैं। गौरतलब है कि प्रकाश झा 'लिपस्टिक अंडर माई बुर्का' के लिए सेंसर बोर्ड से सर्टिफ़िकेट मिलने का इंतजार कर रहे हैं। उनका कहना है कि सेंसर बोर्ड ने उन्हें इस फिल्म को प्रमाण पत्र देने से साफ इनकार कर दिया है। प्रकाश ने कहा, 'विभिन्न फिल्मोत्सवों में पुरस्कार जीत चुकी इस फिल्म को सेंसर बोर्ड ने सर्टिफ़िकेट देने से इनकार कर दिया है। फिल्म की निर्देशक अलंकृता श्रीवास्तव ने इस बारे में बोर्ड से बात की थी, लेकिन वह अपने फैसले पर डटे हुए हैं।' प्रकाश सेंसर बोर्ड से सर्टिफ़िकेट का इंतजार कर रही 'लिपस्टिक अंडर माई बुर्का' फिल्म के निर्माता हैं।
Zeba.Hasan@timesgroup.com जमाना कितना बदल जाए, लेकिन सांवले रंग को लेकर लोगों के मन में आज भी भेदभाव की भावना होती है। नवाज से लेकर नंदिता दास तक को अपने करियर में इस दौर से गुजरना पड़ा है। ऐसे में फिल्म और टीवी ऐक्ट्रेस प्रतिमा कनन मानती हैं कि उन्हें भी कई बार ऐसी परिस्थितियों का सामना करना पड़ा है। करीब 40 साल से थिऐटर, टीवी और फिल्मों में ऐक्टिंग कर रहीं प्रतिमा इन दिनों स्टार प्लस के मिथॉलजिकल शो 'सिया के राम' में रावण की मां का रोल निभा रही हैं। बुधवार को प्रतिमा लखनऊ आईं तो कई मुद्दों पर हमसे बातें कीं। मुझे तो फायदा हो जाता है यह सच है कि फिल्म हो या टीवी, हर कहीं मेकर्स को गोरे रंग की मां चाहिए होती है। काला रंग आज भी लोगों की आंखों को नहीं भाता है। अगर मैं अपनी बात करूं तो मैंने इस भेदभाव का झेला है। आज भी इससे सामना हो जाता है, लेकिन कई बार रंग पर परफॉर्मेंस भारी पड़ जाती है। बहुत खूबसूरत गोरा चेहरा अगर ऐक्टिंग न कर पाए तो क्या फायदा। मैंने अपनी जगह काम से बनाई है, क्योंकि टैलंट कभी मात नहीं खाता। नवाज जब आए थे, उनके साथ भी यही हुआ था लेकिन आज नवाज इंडस्ट्री का चर्चित चेहरा बन गए हैं। अच्छी बात यह है कि मुझे इसकी वजह से कई बार बहुत स्ट्रॉन्ग किरदार मिल जाते हैं। ऐसे किरदार, जो हर कोई नहीं कर सकता। चलो ईसाइयों की रामलीला देखने चलें हम दिल्ली में रहते थे। वहां की कॉलोनी में हमने रामलीला की शुरुआत की। मां, पापा और मेरे तीनों भाई उसमें रोल करते थे। मैं उससे दूर ही रहती थी। आसपास के लोग कहते थे कि चलो ईसाइयों की रामलीला देखने चलते हैं। वहीं, मेरे मामा हैरी बर्डन, जो लखनऊ में रहते थे, वह रामलीला में रावण का किरदार निभाते थे। वह इतना फेमस थे कि जब हम लखनऊ स्टेशन पहुंचते थे तो रिक्शेवाले से कहते थे कि रावण के घर जाना है और रिक्शेवाला हमें वहां पहुंचा देता था। आज जब मैं रावण की मां का रोल कर रही हूं तो मेरे भाई हंसते हुए कहते हैं कि देखो पहले तो तुमने कभी रामलीला नहीं की, लेकिन अब उसका हिस्सा तुम्हें बनना ही पड़ा। मायावती ने भिजवाईं दो किताबें कुछ साल पहले मायावती का रोल करने के लिए मेरे पास कुछ लोग आए थे। उन्होंने कहा कि वे मायावती पर फिल्म बना रहे हैं और उसमें मायावती का रोल मुझे करना है। यह खबर इतनी फैली कि हर चैनल, हर अखबार में आ गई। वह फिल्म नहीं बनी, लेकिन खबरों की वजह से मायावती ने मुझे खुद पर लिखी दो किताबें पढ़ने के लिए भेज दीं। मायावती के किरदार के लिए मुझे एक नहीं दो-तीन बार ऑफर आए, लेकिन कभी कोई फिल्म नहीं बनी। अगर फिल्म बनती है तो मैं मायावती जी का किरदार जरूर प्ले करना चाहूंगी।
मूक दानिश बस कंडक्टर है, उसकी मां बीमार है और अपनी सारी सैलरी मां के इलाज में लगाने वाले दानिश को ऐक्टिंग का इस कदर जुनून है कि बस में कंडक्टरी करते हुए भी बस में यात्रियों के सामने ही ऐक्टिंग करता रहता है। अक्षरा उसे देख हैरान हो जाती है कि मूक दानिश किस तरह इशारों में बताता है कि वह मुंबई में ऐक्टर बनने आया है। अक्षरा जानती है कि कोई भी डायरेक्टर एक मूक कलाकार के साथ फिल्म कभी नहीं बनाएगा। ऐसे में अक्षरा साइंस की मदद से दानिश को दूसरे की आवाज देने के लिए विदेश में कामयाब एक नई तकनीक का सहारा लेती है। सड़क पर शराब के नशे में धुत पड़े एक बुर्जुग की आवाज दानिश पर फिट बैठती है, लेकिन यह बूढ़ा यानी अमिताभ सिन्हा (अमिताभ बच्चन) आसानी से किसी दूसरे की आवाज बनने के लिए राजी नहीं होता। दरअसल, 40 साल पहले वह खुद मुंबई ऐक्टर बनने का सपना लेकर आया था, ऐसे में अक्षरा किसी तरह से समझाकर दानिश की आवाज बनने के लिए राजी कर लेती है। दानिश को लेकर एक छोटी सी ऐडनुमा फिल्म बनाई जाती है, जिसमें उसे अमिताभ अपनी आवाज देता है। इसी छोटी सी फिल्म के दम पर दानिश को ग्लैमर इंडस्ट्री में शमिताभ के नाम से एंट्री मिलती है। कामयाबी की सीढ़ियों पर जब शमिताभ काफी आगे निकल चुका होता है तो उसे आवाज देने वाला अमिताभ खुद को उपेक्षित पाता है।
मार्शल आर्ट्स में प्रशिक्षित अभिनेता अक्षय कुमार ने लड़कियों से कहा कि उन्हें गलत इरादे से छूने वालों से डरना नहीं चाहिए, बल्कि उनका तुरंत विरोध करना चाहिए। आगामी फिल्म 'नाम शबाना' की टीम के साथ अक्षय सोमवार सुबह दिल्ली स्थित गार्गी कॉलेज पहुंचे। उनके साथ को-स्टार मनोज वाजपेयी, तापसी पन्नू और निर्माता नीरज पांडे भी थे। अक्षय ने स्टूडेंट्स से आत्मरक्षा के बारे में चर्चा की। अक्षय ने कहा, 'मेरा मानना है कि लड़कियों को किसी भी समय और किसी भी स्थान पर जाने की स्वतंत्रता है, लेकिन कुछ गंदे लोगों की वजह से उन्हें परेशानी होती है। इसलिए जरूरी है कि वे आत्मरक्षा के गुर सीखें।' उन्होंने कहा, 'मैं मुंबई में स्कूल चला रहा हूं और मैं यहां (दिल्ली) भी स्कूल खोलना चाहता हूं, लेकिन मुझे नहीं पता कि यह कब होगा। मैं एक चीज बताना चाहता हूं कि अगर कोई आपको छूता है तो घबराएं नहीं, बल्कि तुरंत विरोध करें।' 49 वर्षीय अभिनेता ने कहा कि कोई भी तभी व्यक्ति छेड़छाड़ करने में सफल होता है, जब उसे प्रतिक्रिया नहीं मिलती। शिवम नायर द्वारा निर्देशित और नीरज पांडे द्वारा निर्मित 'नाम शबाना' शुक्रवार को रिलीज होगी।
खुद को भगवान का दूत कहने वाले ओम स्वामी एक बार फिर 'बिग बॉस 10' में प्रवेश कर चुके हैं। अपने तेवर और अंदाज़ को लेकर अक्सर ही 'बिग बॉस' सदस्यों के बीच हंसी का पात्र बनने वाले ओम स्वामी ने इस बार हद पार कर दी। उन्होंने किचन में मौजूद जग में ही सू सू कर दिया। 'बिग बॉस' ने घर के सदस्यों को नया लग्ज़री बजट सौंपा, जिसका नाम था 'बीबी टैक्सी स्टैंड'। इस टास्क में बानी और मानवीर टैक्सी ड्राइवर की भूमिका में थे और प्रियंका को बनाया गया ट्रैफिक पुलिस, जिन्हें घर के हर सदस्य से उनकी गलतियों पर पैसे वसूलने थे। पूरा घर देखते ही देखते रनवे ट्रैक में तब्दील हो गया और बानी और मानवीर अपनी टैक्सी दौड़ाते रहे। bigg-boss-house घर के सदस्यों यानी यात्रियों को खुद एक जगह से दूसरे जगह जाने की अनुमति नहीं थी। उन्हें जब भी कहीं जाना था तो किसी एक टैक्सी में बैठकर ही जाना था और बदले में टैक्सी ड्राइवर को उनसे किराया लेना था। किराया देने के लिए 'बिग बॉस' ने हर कंटेस्टंट को 2000 पॉइंट्स दिए थे। ड्राइवर ने ओम स्वामी को एक जगह से दूसरे जगह छोड़ने के लिए इनकार कर दिया, क्योंकि उन्होंने पे करने से इनकार किया था। नाराज ओम स्वामी ने किचन एरिया में रखे जग में ही टॉयलेट कर लिया। om-swami-in-bigg-boss ओम स्वामी की इस करतूत पर घर के सभी लोग उनसे नाराज हो गए। मानवीर को गुस्सा तो इस कदर चढ़ा कि वह उन्हें मारने तक पर उतारू हो गए। हालांकि, घर के सदस्यों ने उन्हें ऐसा करने से रोक लिया।
मनोज बाजपेयी जल्द ही अक्षय कुमार, तापसी पन्नू और अनुपम खेर के साथ फिल्म 'नाम शबाना' में नजर आने वाले हैं। हमारे सहयोगी बॉम्बे टाइम्स से हुई खास बातचीत में मनोज ने अपनी जिंदगी में लिए गए फैसलों के बारे में बताया। उन्होंने अपनी फिल्मों के बारे में भी बात की और बताया कि वह उनके बारे में क्या सोचते हैं। उन्होंने कहा, 'मैंने 3-4 हीरो टाइप फिल्में की हैं, लेकिन वास्तव में वे सभी कैरक्टर ऑरियंटेड रोल थे। हमें उन फिल्मों में डांस और गाने डालने पड़ते थे जिससे उन फिल्मों को बेचा जा सके। और मुझे अभी भी इस चीज को लेकर अच्छा महसूस नहीं होता।' यह पूछे जाने पर कि फिल्म इंडस्ट्री में कम ऑफर मिले तो आप क्या करेंगे? उन्होंने बताया, 'अगर ऑफर कम मिले, तो मैं अपने गांव वापस जाना चाहूंगा। दोबारा लोगों से जुड़ूंगा और खाली जेब अनुभवों से भरूंगा।' अलग तरह के अभिनय से अपनी पहचान बनाने वाले मनोज बाजपेयी ने हाल ही में कहा था कि इंडस्ट्री में कुछ ही लोग ऐसे हैं जो उनके विचारों को शेयर करते हैं और उनमें से एक डायरेक्टर राइटर नीरज पांडे भी एक हैं। वह नीरज पांडे के साथ ‘नाम शबाना’ में काम कर रहे हैं और इससे पहले दोनों ‘स्पेशल 26’ में काम कर चुके हैं।
बॉलिवुड के गलियारों में इन दिनों सबसे ज्यादा चर्चा होती है अवॉर्ड और अवॉर्ड से जुड़े समारोहों की। किस सितारे को कौन सा अवॉर्ड मिलने वाला है या किसे अवॉर्ड नहीं मिला इस बात की खूब गॉसिप होती है। कई बार तो दो बड़े सितारों या अवॉर्ड आयोजकों के बीच नॉमिनेशन के बाद अवॉर्ड न मिलने पर आपसी तनातनी और अनबन की बात भी सामने आई है। फिल्म मेकर करन जौहर ने अवॉर्ड समारोहों से जुड़े कई खुलासे किये। करन जौहर ने कहा, 'दुर्भाग्य से जो दिखता है वही बिकता है, जो लोग अवॉर्ड लेने आ जाते हैं शायद उनको पता होता है कि उन्हें अवॉर्ड मिलने वाला है। अवॉर्ड समारोह में हिस्सा लेने वाले अधिकतर सितारे या तो अवॉर्ड जीतने वाले होते हैं या फिर समारोह में परफॉर्म करने वाले होते हैं। मुझे लगता है अवॉर्ड को लेकर बॉलिवुड के सितारों में स्पिरिट थोड़ी कम हुई है, इसकी वजह भी साफ है क्योंकि अब बहुत सारे अवॉर्ड समारोह भी हो रहे हैं, बहुत सारे अवॉर्ड होने की वजह से लोग बिखर भी गए हैं, इसी वजह से अवॉर्ड की वैधता और प्रमाणिकता सितारों के मन में कम होती जा रही हैं, दर्शकों को भी डाउट होता है कौन सा अवॉर्ड सही है और कौन सा नहीं, लेकिन लोग देखतें हैं, ये सब टीवी की टीआरपी के लिए किया जाने वाला गेम जरूर है लेकिन लोग देखना भी तो यही चाहतें हैं।' करन आगे कहते हैं, 'हमारी फिल्म इंडस्ट्री में बहुत कम लोगों ने अवॉर्ड समारोह को लेकर कोई स्टैंड लिया है। आमिर खान और कंगना रनौत हैं जिन्होंने अवॉर्ड की प्रमाणिकता और वैधता की वजह से यह स्टैंड लिया है और दोनों ही अब किसी अवॉर्ड समारोह में नहीं आते हैं। मैंने तो कभी भी कोई स्टैंड नहीं लिया और न हम कभी ऐसा कोई स्टैंड लेना चाहतें हैं। वैसे तो हम लोग भी कई बार दुविधा में भी आ जाते है कि किस अवॉर्ड को महत्त्व दें और किसे आगे बढाए। हमें तो जो भी आयोजक बुलाता है हम चले जाते हैं। अवार्ड जीत जाते है तो वो भी लेते हैं। मैं किसी भी तरह का कोई झूठ नहीं बोलना चाहता हूं इसलिए बतादूँ कि मैं तो किसी भी अवॉर्ड में होस्ट करने के पैसे मिलते है तब जाता हूं, या फिर अवॉर्ड मिलने वाला होता है तब जाता हूं, तीसरी किसी भी बात के लिए मैं जाता ही नहीं।' करन अपनी बात को आगे बढ़ाते हुए कहते हैं, 'शाहरुख खान ने हाल ही में कहा था कि अवॉर्ड समारोह एक गेम बन गया है। शाहरुख की ये बात सच भी है, यह टीआरपी का गेम है और इस गेम को हम सभी खेल रहें हैं। यह पूरा मामला पैसे से जुड़ा होता है। हम कभी-कभी पैसे कमाने के लिए फिल्म बनाते बनाते हैं, हर समय सिनेमा को बढ़ावा देने के लिए फिल्म नहीं बनाते। हम लोग आर्ट और कॉमर्स के बीच में खड़े हैं, कभी आर्ट की तरफ तो कभी कॉमर्स की तरफ। यही हमारा सिलसिला है, यही हमारी दुविधा है और हमेशा रहेगी।'
बॉलिवुड की 'क्वीन' कंगना रनौत ने गुरुवार को अपना 30वां जन्मदिन मनाया। इस मौके पर उन्होंने खुद को ही तोहफा दे डाला। जी हां, कंगना ने अपने बर्थडे पर खुद को एक आलीशान बंगला गिफ्ट किया है, जोकि मुंबई के खार इलाके में है। इतना ही नहीं, इस मौके को खास बनाने के लिए कंगना अपने परिवार के साथ वैष्णो देवी भी गई थीं। हिमाचल की रहने वाली कंगना अपने घर को काफी मिस करती हैं। यही वजह है कि उन्होंने अपना यह नया आशियाना समुद्र के किनारे बसाया है। घर का इंटीरियर एकदम पहाड़ों जैसा दिखे इसके लिए कंगना घर में फ्लोरिंग और छत पर खास ध्यान दे रही हैं। रिपोट्स की मानें तो पिछले घर की तरह इस घर की भी इंटीरियर डिजाइनिंग शबनम गुप्ता ने ही की है। कंगना हमेशा से घर में ही अपना ऑफिस चाहती थीं, जहां वह अपने प्रॉजेक्ट्स पर काम कर सकें। इस बात का खास ख्याल रखते हुए इस तीन मंजिले बंगले में उनका एक पर्सनल ऑफिस भी तैयार किया गया है। खबर है कि कंगना जल्द ही अपना प्रॉडक्शन बैनर भी लॉन्च करने वाली हैं। वैसे बता दें कि हाल ही में 'रंगून' में नजर आईं कंगना अपनी फिल्म 'मणिकर्णिका' की शूटिंग खत्म कर डायरेक्शन में हाथ आजमा सकती हैं।
Zeba.Hasan@timesgroup.com 'सिर जो तेरा चकराए, या दिल डूबा जाए...' ये लाइनें सुनते ही जेहन में हिंदी सिनेमा का एक जाना-माना चेहरा सामने आता है। दर्शकों को दशकों तक जॉनी वॉकर ने हंसाया है। अब उनके बेटे नासिर खान पिता की विरासत को आगे बढ़ा रहे हैं। यह बात अलग है कि आज भी ज्यादातर लोग नहीं जानते कि फिल्म और टीवी ऐक्टर नासिर, जॉनी वॉकर के बेटे हैं। खास बात यह है कि नासिर ने कॉमिडी नहीं, बल्कि ज्यादातर नकारात्मक किरदारों को चुना है। इन दिनों वे सीरियल अम्मा में नजर आ रहे हैं। पिछले दिनों लखनऊ आए नासिर ने अपनी जिंदगी से जुड़ी कई बातों को हमसे शेयर किया। प्रेशर किस बात का मुझे यह अच्छी तरह से पता है कि अगर मैं आज ऐक्टर नहीं होता तो एक ऐक्टर बनने की जद्दोजहद कर रहा होता। ऐक्टिंग मेरे खून में है और बचपन से मैंने वही माहौल देखा है। यही वजह है कि ऐक्टर बनने के सिवा मैंने कभी कुछ और सोचा ही नहीं। ऐक्टिंग की पहली सीढ़ी हुआ करती थी मॉडलिंग और मैंने भी वहीं से शुरुआत की। कई बार स्टार किड्स पर प्रेशर होता है कि कहीं उनके फील्ड में आने के बाद मां-बाप का नाम खराब न हो जाए। मुझ पर कोई प्रेशर नहीं था, क्योंकि लोग जानते ही नहीं थे कि मैं जॉनी वॉकर का बेटा हूं। लोग तो बस मुझे नासिर के तौर पर काम दे रहे थे। मैं कभी दुखी नहीं होता मॉडलिंग करते हुए मुझे जीटीवी के शो 'आशीर्वाद' में काम करने का ऑफर आया। यह शो अनुराग बासु का था। किसी ने उन्हें बताया कि एक लड़का है मॉडलिंग करता है, उसे देखा जा सकता है। बस उसी शो से मेरा सफर शुरू हुआ। कुछ लोगों को धीरे-धीरे पता चला कि मैं जॉनी वॉकर का बेटा हूं, लेकिन कुछ लोग आज भी यह बात नहीं जानते हैं। ऐसे में प्रेशर किस बात का। मैं तो इंडस्ट्री में काम करने आया था और वही कर रहा हूं। मेरे वालिद कमीडियन थे, लेकिन मैंने सबसे ज्यादा निगेटिव किरदार ही किए हैं। 'बागबान', 'वजीर', 'चॉक ऐंड डस्टर', 'फोर्स टू' जैसी फिल्मों में भी मेरा ग्रे शेड में ही था। अक्सर बेटे पिता के जॉनर को अपनाते हैं, लेकिन मेरा काफी अलग शेड रहा है। जहां तक फिल्मों में कॉमिडी रोल का सवाल है तो अगर अच्छा और स्ट्रॉन्ग कैरक्टर मिलेगा तो जरूर करूंगा। कॉमिडी मुझे विरासत में मिली है, इसलिए ह्यूमर मेरे नेचर में है। मैं कभी भी गमज़दा नहीं होता, चाहे कुछ भी हो जाए। दुनिया तो गोल है 2014 में मैंने ब्रेक लिया था। उसके बाद काफी टाइम तक कुछ नहीं किया। उतने टाइम तक मैं एक यूएस की कंपनी के लिए गुजरात में कोल प्लान सेटल कर रहा था। इसकी वजह यह थी कि उस वक्त टीवी में करने के लिए कुछ खास नहीं था। सब एक जैसे रोल आ रहे थे और मैं कुछ अलग करना चाह रहा था। आठ साल निकल गए, लेकिन लौट के बुद्धू घर को ही आए। जब दोबारा टीवी पर लौटा तो काम में और काम करने के तरीके में काफी बदलाव आ चुके थे। अब रिमोट पर महिलाओं का कब्जा है तो शोज़ भी उन्हीं के इर्द-गिर्द घूमते हैं। उन्हीं के टेस्ट के हिसाब से शोज़ बन रहे हैं। वैसे दुनिया गोल है। फिर बदलाव आएगा और डेली सोप का टेस्ट भी बदलेगा। पहले दिलीप कुमार और राजेश खन्ना से पूछो मैं अपने वालिद पर एक फिल्म बनाना चाहता हूं और उसी पर काम चल रहा है। मैं उन पर बायोपिक नहीं बनाना चाहता। कुछ अलग करना चाहता हूं। जहां तक सवाल उनकी फिल्मों की पसंद का है तो मुझे एक दर्शक के तौर पर उनकी सभी फिल्में पसंद हैं। उनका हर सीन मेरे दिल को छू जाता है। वह एक ऐसे ऐक्टर थे, जिनके एक भी काम को बुरा कहा ही नहीं जा सकता। हॉलिवुड हो या बॉलिवुड के ऐक्टर सभी के करियर में एकाध फिल्में ऐसी आती हैं, जिसमें उनके काम को नकारा गया है, लेकिन उनके साथ कभी ऐसा नहीं हुआ। डैड से लोग कई बार सवाल करते थे कि आपने जब कभी शराब नहीं पी तो कैसे पता कि शराबी ऐसे बात करते हैं, ऐसे चलते हैं? डैड उन्हें हमेशा एक ही जवाब देते कि पहले दिलीप कुमार और राजेश खन्ना से पूछ के आओ कि क्या वे पहले मर चुके हैं, जो उन्हें पता है कि कैसे मरते हैं।
रितिक रोशन अपनी जिंदगी पर एक किताब लिखना चाहते हैं, लेकिन उनका कहना है कि लिखने का उनमें हुनर नहीं है। चाहे वह करन जौहर की सुर्खियां बटोरने वाली बायॉग्रफी ‘एन अनसूटेबल बॉय’ हो या यासीर उस्मान की ‘रेखा : द अनटोल्ड स्टोरी’ या ऋषि कपूर की ‘खुल्लम खुल्ला’ हो, फिल्मी हस्तियां अपनी जिंदगी से जुड़ी बातों को बेहिचक शेयर कर रहे हैं। पर्सनल और प्रफेशनल लाइफ में कई उतार-चढ़ाव का सामना करने वाले रितिक मानते हैं कि उनके मन में कई बार अपनी बायॉग्रफी लिखने का विचार आया। रितिक ने बताया, मैंने इस बारे में सोचा है, लेकिन मैं एक राइटर नहीं हूं। मैं अभी भी इस बारे में सोच रहा हूं। फिल्म ‘काबिल’ के ऐक्टर ने कहा कि पिता राकेश रोशन की तरह फिलहाल डायरेक्शन में उनका हाथ आजमाने का कोई इरादा नहीं है। उन्होंने कहा, डायरेक्टर बनने के लिए अंदर से आवाज आती है, मेरी अंतरात्मा से आवाज नहीं आ रही है। फिल्म ‘काबिल’ की सफलता के बाद से रितिक ने कोई फिल्म साइन नहीं की है।
सिद्धार्थ रघुवंशी, दुर्गेश तिवारी मिस्टर परफैक्शनिस्ट आमिर खान ने शुक्रवार को मुंबई के यशराज स्टूडियो में अपनी एक नई फिल्म 'सीक्रेट सुपरस्टार' का टीजर लॉन्च करके सभी को हैरत में डाल दिया। आमिर इस टीजर में बेहद फंकी लुक में नजर आए। इस फिल्म में न सिर्फ आमिर ने ऐक्टिंग की है, बल्कि उन्होंने इसे प्रड्यूस भी किया है। इस फिल्म को आमिर के पूर्व मैनेजर अद्वैत चंदन ने डायरेक्ट किया है। खास बात यह है कि अगले साल तक यह फिल्म रिलीज हो जाएगी। जबकि आमतौर पर आमिर 2 से 3 साल में एक फिल्म करते हैं। टीजर लॉन्च के मौके पर आमिर ने मीडिया से कई मुद्दों पर बात की... दाल में तड़के सा किरदार आमिर से जब पूछा गया कि इस फिल्म में आप किस किरदार में नजर आएंगे? तो बेहद लाइट मूड में आमिर ने जवाब दिया 'इस फिल्म में मेरा किरदार दाल में तड़के जैसा है। यह कहानी पूरी तरह एक मां और बेटी की कहानी है। उन्हीं के रिश्तों के इर्द-गिर्द घूमती है। मैं बहुत खुश हूं कि मुझे यह फिल्म करने का मौका मिला है। इस फिल्म में मेरा बहुत ही मजेदार किरदार है। यह फिल्म अद्वैत ने लिखी है और आमिर खान प्रोडक्शन हाउस ने इसे प्रड्यूज किया है। लेकिन इसमें मेरा किरदार दाल में तड़के जैसा है।' ऐसा लुक जिंदगी में नहीं अपनाया टीजर लॉन्च पर मीडिया से मुखातिब हुए आमिर ने कहा, 'आप लोग हमेशा शिकायत करते हैं कि 2-3 साल के गैप के बाद आपकी कोई फिल्म आती है। मगर अब महज 8 महीने के अंतराल में मैं आपको 2 फिल्मों में नजर आऊंगा। फिल्म की कहानी असल में 14 साल की एक बच्ची पर आधारित है। यह मां-बेटी के रिश्ते के इर्द-गिर्द घूमती कहानी है और मैं फिल्म का एक महत्वपूर्ण हिस्सा हूं। जहां तक मेरे फंकी लुक का सवाल है, तो इसका श्रेय अद्वैत की क्रिएटिविटी को जाता है। उन्होंने ने तय किया था कि मेरा लुक कैसा होना चाहिए। यह बहुत ही अलग लुक है। मैंने ऐसा लुक जिंदगी में पहले कभी नहीं अपनाया हैं।' डील पर पब्लिक में बात नहीं हाल ही में खबर आई थी कि आपकी एक फिल्म के सैटेलाइट राइट्स की डील 75 करोड़ रुपए में हुई है। इसे बॉलिवुड में अब तक की सबसे बड़ी सैटेलाइट डील कहा जा रहा है। इस तरह आमिर की फिल्म ने अपना ही पूर्व रिकॉर्ड तोड़ा है। इससे पहले 2013 में आई उनकी 'धूम 3' के सैटेलाइट राइट्स सबसे महंगे बिके थे। तब सोनी चैनल के साथ 65 करोड़ में डील हुई थी। आमिर से जब इस खबर की पुष्टि को लेकर सवाल किया गया, तो उन्होंने कन्नी काटते हुए कहा, 'मुझे पैसों के मुद्दे पर सार्वजनिक रूप से बात करना अच्छा नहीं लगता है। ये सारी चीजें शोभा नहीं देती हमको।' आमिर फिल्म स्कूल हैं आमिर से जब पूछा गया कि क्या वे अद्वैत के गॉडफादर बन गए हैं? तो जवाब में आमिर ने कहा, 'अरे नहीं यार (हंसते हुए)!' उनकी बात को आगे बढ़ाते हुए अद्वैत बोले, 'असल में आमिर गॉडफादर से कहीं ज्यादा हैं। आमिर मेरे फिल्म स्कूल हैं। मेरा सपना था कि मैं फिल्म स्कूल जाऊं और मैंने एफटीआई में आवेदन भी किया, पर मैं रिजेक्ट हो गया। एक इंटर्न के तौर पर 10 साल पहले मुझे आमिर के यहां नौकरी मिली थी। पिछले 10 साल से मुझे लगता है कि मैं फिल्म स्कूल जा रहा हूं। उनके साथ मुझे एडिटिंग, प्रॉडक्शन, मार्केटिंग, परफॉर्मेंस जैसी चीजें सीखने को मिलीं। मैंने देखा कि वह कितनी कड़ी मेहनत करते हैं। उनके सामने गॉडफादर तो बहुत छोटी चीज हैं। लोगों को गॉडफादर तो मिल जाते है, मगर मुझे इंडस्ट्री में पूरा फिल्म स्कूल मिला है।' क्या आलसी हैं आमिर! कम फिल्में करने की बात पर जब एक मीडिया पर्सन ने पूछा कि क्या आमिर खान आलसी हैं? इस सवाल का जवाब आमिर के बजाय अद्वैत ने दिया। उनका कहना था, 'अगर आपको लगता हैं कि आमिर आलसी हैं तो यू-ट्यूब पर उनका विडियो 'फैट टू फिट' देखिए। आपको अपने आप पता चल जाएगा कि आमिर कितने आलसी हैं। टैक्स फ्री होने का फायदा दर्शकों को आमिर से जब पूछा गया कि उत्तर प्रदेश सरकार ने उनकी आने वाली फिल्म को टैक्स फ्री कर दिया है, तो आप क्या आप चाहेंगे कि महाराष्ट्र सरकार भी फिल्म को अपने यहां कर मुक्त करे? इस पर आमिर का कहना था, 'मुझे बहुत खुशी हुई यह जानकार कि मेरी फिल्म यूपी में टैक्स फ्री हो गई है, और मैं आपको यकीन दिलाता हूं कि इसका पूरा फायदा दर्शकों को ही मिलेगा। हमने करीब सभी राज्यों में फिल्म को टैक्स फ्री करने के लिए आवेदन किया है और मुझे उम्मीद है कि जैसे-जैसे यह प्रक्रिया आगे बढ़ेगी, वैसे-वैसे दूसरे राज्य भी इस फिल्म को टैक्स फ्री करेंगे। हम चाहते हैं कि ज्यादा से ज्यादा लोग यह फिल्म देखें। मैंने सारे थिएटर मालिकों से भी यह रिक्वेस्ट की है कि वे टिकट के रेट न बढाएं।'
1. डायरेक्टर विक्रमाजीत सिंह ने फिल्म की पूरी शूटिंग के दौरान एक ही कुर्ता पहन रखा है, यह सोचकर कि यह कुर्ता उनके लिए काफी लकी है। 2. अपने कैरेक्टर को पर्नल टच देने के लिए अर्जुन रामपाल इस फिल्म में खुद के चश्मे और टोपी में नजर आए हैं। 3. जैकलीन ने गाने 'चिट्टियां कलाइयां' के लिए अपना ड्रेस खुद से डिजाइन किया है। 4. एक सीक्वेंस की शूटिंग के दौरान टनल से गुजरती 1960 मॉडल की एक लग्ज़री कार, जिसे रणबीर कपूर ड्राइव कर रहे थे, उसमें आग लग गई। 5. रणबीर कपूर ने दूसरी बार चोर का किरदार निभाया है, इससे पहले 'बेशरम' में उन्होंने ऐसा किरदार निभाया था।
कलर्स के रियलिटी शो 'बिग बॉस' के सीजन-10 की दो कंटेस्टेंट बानी जे और लोपामुद्रा राउत के बीच की जंग लगातार धारदार होती जा रही है। दोनों के बीच शुरुआती दौर से ही अनबन चाल रही है जो एपिसोड दर एपिसोड बढ़ती ही जा रही है। एक-दूसरे के प्रति इनकी नापसंदगी का आलम यह है कि ये दोनों 'बिग बॉस' हाउस के अंदर ही नहीं पत्रकारों के सामने भी झगड़ने से बाज नहीं आईं। दरअसल, बुधवार को 'बिग बॉस' हाउस के नॉमिनेटेड सदस्य बानी जे, रोहन मेहरा, मनवीर गुर्जर, लोपामुद्रा राउत, नितिभा कौल, प्रियंका जग्गा, साहिल और कैप्टन गौरव चोपड़ा पत्रकारों से रूबरू हुए। यहां सवाल-जवाब के दौरान भी लोपा और बानी एक दूसरे पर छींटाकशी करते दिखे। लोपा की बार-बार की टोका-टाकी से देखते-देखते बात इतनी बढ़ गई कि बानी ने उन्हें गुस्से में न केवल आपत्तिजनक इशारे किए बल्कि वह बीच प्रेस कॉन्फ्रेंस से आंखों में आंसू लिए उठकर चली भी गईं। इस कॉन्फ्रेंस में शो के होस्ट सलमान खान नहीं थे। इन्सिक्योर बानी और बचकानी लोपा! एक सवाल के जवाब में लोपा ने बानी को खुद से इन्सिक्योर बताया। लोपा का कहना था कि बानी उनसे इन्सिक्योर महसूस करती हैं, इसीलिए उनसे ठीक से पेश नहीं आतीं। जबकि बानी का कहना था कि लोपा उन्हें एक छोटी सी बच्ची लगती हैं, जिनमें मच्योरिटी की कमी है। बानी अपनी बात पूरी भी नहीं कर पाई कि लोपा ने उनकी उम्र पर कमेंट करते हुए कहा कि वह उम्र में बानी से छोटी हैं, इसलिए बच्ची ही लगेंगी। बात तब और आगे बढ़ गई जब बानी से पूछा गया कि क्या उन्हें लगता है कि वह भी लोपा के साथ अपना झगड़ा उसी तरह आखिर तक ले जाएंगी, जैसे 'बिग बॉस' सीजन -6 में उनकी अच्छी दोस्त गौहर खान की लड़ाई ऐक्ट्रेस तनीषा मुखर्जी के साथ आखिर तक चली थी। इस पर बानी ने बताया कि उन्होंने गौहर वाला सीजन नहीं देखा था लेकिन गौहर ने तनीषा के बारे में कुछ बातें बताई थीं। उन्होंने गौहर की तारीफ करते हुए कहा कि गौहर बहुत बड़े दिलवाली हैं। लेकिन उनमें गौहर जितना धैर्य नहीं है, इसलिए अगर कोई उनके साथ गलत करने की कोशिश करेगा तो जवाब देने से नहीं चूकेंगी। बानी अपनी बात कह ही रही थीं कि लोपा ने एक बार फिर बीच में बोलने की कोशिश की, जिस पर बानी भड़क गईं और आंखों में आंसू लिए प्रेस कॉन्फ्रेंस छोड़कर चली गईं। लोपा-बानी और प्रियंका लोपामुद्रा राउत और बानी जे की लड़ाई में वाइल्ड कार्ड एंट्री से घर में वापस पहुंची प्रियंका जग्गा भी कूद पड़ी हैं। प्रियंका का कहना है कि जब वो घर के बाहर थीं तो उन्हें लगता था कि बानी गलत और लोपा सही हैं, लेकिन घर में आने पर उन्होंने पाया कि दरअसल, लोपा ही बानी से साथ गलत व्यवहार करती हैं। लोपा और प्रियंका के बीच भी लगातार तू-तू मैं-मैं चलती रही। प्रियंका का कहना था कि लोपा ने उन्हें दोस्त बनकर धोखा दिया, वहीं लोपा ने प्रियंका पर उन्हें गलत ढंग से छूने का इल्जाम लगा दिया! मनु के बिना टिक नहीं पाता: मनवीर नोयडा के दबंग के रूप में बिग बॉस में एंट्री मारने वाले मनवीर गुर्जर शो में जाने के बाद अपने दोस्त मनु पंजाबी के छोटे भाई की भूमिका में ज्यादा नजर आ रहे हैं। इस बारे में मनवीर का कहना है कि उन्हें इसमें कुछ भी गलत नहीं लगता। मनवीर कहा कि बिग बॉस के घर में मनु ही उन्हें ऐसा मिला जिससे उनकी सोच मिलती है। अगर मनु न होता तो शायद वह इस घर में इतने दिन रह भी न पाते। इसलिए अगर शो में वह मनु के छोटे भाई जैसे दिखते हैं तो उन्हें कोई दिक्कत नहीं है। यही नहीं, मनु से मुकाबले के सवाल पर उन्होंने कहा कि अगर शो में सिर्फ वो दोनों ही बचेंगे तभी वह मनु से मुकाबला करेंगे। इस पर अगर उन्हें लगा कि मनु ज्यादा डिजर्विंग है तो वह 'बिग बॉस' की ट्रॉफी मनु के लिए छोड़ भी सकते हैं।
फिल्ममेकर और कोरियॉग्राफर फराह खान के पति शिरीष कुंदर एक बार फिर अपने विवादित बयान के चलते चर्चा में हैं। उत्तर प्रदेश के नवनिर्वाचित मुख्यमंत्री योगी आदित्यनाथ के खिलाफ अभद्र टिप्पणी करने के मामले में उनके खिलाफ लखनऊ के हजरतगंज थाने में FIR दर्ज कराई गई है। शिरीष ने योगी की तुलना गुंडे और रेपिस्ट से की थी। शिरीष ने आदित्यनाथ की तुलना गुंडे से करते हुए ट्वीट किया था कि 'एक गुंडे से दंगे रोकने की उम्मीद करना वैसा ही है जैसे एक रेपिस्ट से रेप रोकने की उम्मीद करना है, वह भी तब जब उसे ऐसा करने की आजादी दे दी जाए।' UP: FIR registered in Hazratganj against filmmaker and Farah Khan's husband Shirish Kunder for his tweet against UP CM Yogi Adityanath. pic.twitter.com/X2Kgmds3u3 — ANI UP (@ANINewsUP) March 24, 2017 दूसरे ट्वीट में उन्होंने लिखा, 'इसी तर्क का पर दाऊद को सीबीआई डायरेक्टर और माल्या को आरबीआई का गवर्नर बनाया जा सकता है।' हालांकि जब उनके इस ट्वीट पर बवाल मचने लगा तो उन्होंने इसे तुरंत डिलीट कर दिया, लेकिन तब तक कई लोगों ने स्क्रीन शॉट सेव कर लिया था। खैर, ऐसा पहली बार नहीं है जब शिरीष किसी विवाद में फंसे हों, इससे पहले वह शाहरुख की फिल्म रावन को लेकर भी ट्वीट कर चुके हैं, जिसके बाद शाहरुख उनसे नाराज हो गए थे। इतना ही नहीं, एक पार्टी में शाहरुख ने शिरीष को थप्पड़ तक जड़ दिया था।
टीवी होस्ट, अभिनेता, निर्देशक, निर्माता और लेखक शेखर सुमन 'ब्रांड इम्पैक्ट' के बैनर तले तैयार नए नवेले टॉक शो 'सक्सेस स्टोरीज-जमीन से फलक तक' के साथ एक बार फिर से छोटे परदे पर धमाका करने के लिए तैयार हैं। अपने शो के लॉन्च पर पहुचे शेखर ने नवभारत टाइम्स डॉट कॉम से हुई खास बातचीत में अपनी अगली फिल्मों के विषय पर भी बात की और बताया कि वह जल्द ही मुंबई में हुए 1992 के दंगो पर एक फिल्म बनाएंगे। शेखर कहते हैं, 'मैं मुंबई में हुए 1992 के दंगो पर आधारित एक कहानी लिख चुका हूं, इस कहानी में दंगों के समय की एक लव स्टोरी को ध्यान में रखकर मैं स्क्रिप्ट तैयार कर चुका हूं। फिलहाल इस फिल्म का टाइटल 'बॉम्बे डाईंग' रखा गया है, in दिनों फिल्म के डायलॉग और स्क्रीनप्ले पर विस्तार से काम कर रहा हूं। इसके बाद मैं एक मराठी और भोजपुरी फिल्म का निर्माण करूंगा, मराठी फिल्म की कहानी भी तैयार हो चुकी है। मैं अच्छी तरह जानता हूं कि एक निर्देशक के तौर पर मेरी पहली फिल्म 'हार्टलेस' असफल थी लेकिन मुझे लगता है, हमने उस फिल्म को सही समय पर रिलीज नहीं किया। मैं भविष्य में 'हार्टलेस' को दुबारा रिलीज करने की प्लानिंग भी कर रहा हूं। मैंने अपनी पहली फिल्म की असफलता से बहुत कुछ सीख लिया है, सिर्फ दिल लगाकर फिल्मों का निर्माण नहीं होता बल्कि दिल और दिमाग दोनों का सही सामजस्य होना चाहिए।' शेखर अपने टॉक शो की बात करते हुए कहते हैं, 'मैं अपने टॉक शो के अगले सीजन में रजनीकांत को आमंत्रित करूंगा, मैं जानता हूं उन्हें अपने शो पर बुलाना मुश्किल है, लेकिन रजनीकांत जैसी हस्ती के सफर की कहानी खुद उनकी जुबानी लाना जरूरी है। शो के पहले सीजन में बॉलिवुड से अभिनेता सोनू सूद, निर्देशक डेविड धवन और फिल्म मेकर पहलाज निहलानी के अलावा राजनीति और उद्योग जगत के कई हस्तियों को शामिल किया गया है।
दिल्ली के गोलगप्पे और जलेबियों का स्वाद चखकर तो फेनिल और रोहन को भी खूब मज़ा आया। हाल ही उन्होंने दिल्ली के फूड से लेकर अपने शो और पर्सनल लाइफ से जुड़ी कुछ बातें शेयर कीं। जानिए आप भी: Garima.Sharma1@timesgroup.com टीवी स्टार्स फेनिल उमरीगर और रोहन गंडोत्रा ने दिल्ली के स्ट्रीट फूड की खूब तारीफ की। इन्होंने कहा कि दिल्ली का स्ट्रीट फूड बहुत फेमस है। इसे जो एक बार खाता है, खाता रह जाता है और हमेशा मिस करता है। ये एक्टर्स जीटीवी के शो 'काला टीका' में लीड किरदार निभा रहे हैं। हाल ही में एनबीटी स्ट्रीट फूड फेस्टिवल में पहुंची फेनिल ने कहा, 'अब दिल्ली में थी और मौका फूड फेस्टिवल का था, तो यहां चटपटा, मीठा सबकुछ टेस्ट किया। चुस्की, गोलगप्पे और जलेबियां खाकर मज़ा आ गया। खास बात ये थी कि दिल्ली के लोगों से लाइव इंटरेक्शन करने का मौका था। अच्छा लगा कि लोगों ने हमें पहचाना और हमारे शो के साथ एक्टिंग की भी तारीफ की।' जब रोहन ने बनाई जलेबी वहीं, रोहन ने भी इस फेस्टिवल में खूब एन्जॉय किया। उन्होंने तो यहां कुछ चीजें बनाई भी। वह बताते हैं, 'दिल्ली मेरा होमटाउन है, तो यहां आना मुझे बहुत अच्छा लगता है। खाने के मामले में मैं पक्का चटोरा हूं। मैंने यहां गोलप्पे और जलेबी बनाई।' तो खाने में आपको क्या सबसे ज्यादा पसंद है? वह कहते हैं कि पंजाबी होने के नाते बटर चिकन का मुझे बहुत शौक है। कढ़ी-चावल, राजमा-चावल, चिकन वगैरह मैं सब बना लेता हूं। अपनी टीम के लिए भी एक बार चिकन बनाकर लाया था। तो फेनिल किसे ज्यादा एन्जॉय करती हैं फाइन डाइन या स्ट्रीट फूड को? वह बताती हैं कि उनकी नजर में दोनों का अलग मज़ा है। स्ट्रीट फूड उन्हें कॉलेज के दिनों की याद दिलाता है, तो ऑफिशल इवेंट्स पर फाइन डाइन का लुत्फ भी कम नहीं! एक्टिंग हो दमदार फेनिल शो में गौरी का करैक्टर प्ले कर रही हैं। यह उनकी रियल लाइफ से तो बिल्कुल अलग है ही और वह इसके लिए पूरी मेहनत भी कर रही हैं। वह बताती हैं कि मैंने शुरू से लेकर आजतक अपने किरदार को प्रभावशाली बनाने के लिए पूरी मेहनत की है। मेरा मानना है कि किरदार नेगेटिव हो या पॉजिटिव, आपकी एक्टिंग में दम होना चाहिए। तभी लोगों को कुछ अलग देखने को मिलता है। वहीं, युग के किरदार में रोहन कुछ डिफरेंट करने की कोशिश में हैं। उनका कहना है कि मेरे करैक्टर में कई वैरिएशंस आए, लेकिन मैंने हर फेज को एन्जॉय किया और अपनी एक्टिंग में पूरी मेहनत की। खाली समय में सोना-खाना वैसे, तो एक्टर्स का पूरा दिन शूटिंग में ही निकल जाता है, लेकिन टाइम मिलने पर फेनिल को टीवी देखना, सोना और मां के हाथों का बना खाना एन्जॉय करना पसंद है। वह बताती हैं कि खाली समय मिलना तो बहुत मुश्किल होता है। जब मिलता है, तो थोड़ा टीवी देखती हूं, सोती हूं और मां के हाथों का बना खाना खाती हूं। तो आप अपना शो देखती हैं? वह कहती हैं कि कभी कुछ अच्छे सीन्स देखने होते हैं, तो ऑनलाइन देखती हूं। फेनिल को डांस पसंद है। यही वजह है कि उन्हें झलक दिखलाजा या नच बलिए जैसे डांस बेस्ड रियलिटी शोज भी अच्छे लगते हैं। उन्होंने बॉलिवुड स्टाइल डांस सीखा भी है। दिल्ली में शुरू की मॉडलिंग रियल लाइफ में रोहन बहुत ही कूल और फैमिली पर्सन हैं। वह दिल्ली से ही हैं। उनका घर शालीमार गार्डन में हैं। यहां के डीएवी स्कूल से उन्होंने स्कूलिंग की। फिर, आईपी यूनिवर्सिटी से पढ़ाई की। वह बताते हैं, 'कॉलेज के बाद नोएडा में जॉब की। 2014 में नौकरी छोड़कर मुंबई आ गया। मॉडलिंग कॉलेज टाइम से ही शुरू कर दी थी। कई ब्रैंड्स के लिए दिल्ली में प्रिंट मॉडलिंग की, फिर मुंबई से भी मुझे ऑफर मिला। बस ऐसे ही आगे बढ़ता चला गया। दिल्ली की कई सारी बेहतरीन यादें हैं। यहां दोस्तों के साथ खूब मस्ती की। करोल बाग का खाना मुझे पसंद है। इन चीजों को हर वक्त मिस करता हूं।'
Rekha.Khan@timesgroup.com 'इश्क विश्क', 'मैं हूं ना' और 'विवाह' जैसी हिट फिल्मों की हिरोइन रहीं अमृता राव ने छोटे पर्दे पर आगाज के लिए 'मेरी आवाज ही पहचान है' को चुना। अब टीवी के दर्शकों के बीच भी लोकप्रिय हो चुकीं अमृता ने इस मुलाकात में अपनी नई-नई शादी, अपने सीरियल, अपनी बहन और अपने फ्यूचर प्लान्स के बारे में खुलकर बातें कीं : क्या यह सच है कि आपका धारावाहिक 'मेरी आवाज ही पहचान है' यूके में नंबर वन पर है? जी हां, यह सच है। हमारा यह शो यूके में बहुत ही लोकप्रिय हो चुका है। इस शो के जरिए हमने कई बार अपने प्रतिद्वंद्वी चैनलों को पछाड़ा है। असल में वहां एक बहुत बड़ा दर्शक वर्ग है, जो इंटेलिजेंट ऑडियंस की श्रेणी में आता है और उन्हें यह शो बहुत पसंद आया है। वहां पर लोगों ने इस सीरियल के साथ खुद को जोड़ा है। आपने अब तक फिल्मों के बड़े सेटअप में काम किया था। अब छोटे पर्दे पर काम करने का अनुभव कैसा है? मेरे लिए यह सफर बहुत ही सोलफुल रहा है। इसके जरिए मैंने बहुत कुछ सीखा भी है। फिल्मों में बड़े ही लैविश अंदाज में काम होता है, मगर टीवी पर काम करते वक्त मैं कई बार शो मस्ट गो ऑन की सिचुएशन से गुजरी हूं। हमने कड़कती गर्मी में मुंबई के कुर्ला और मड आईलैंड की चॉल में शूटिंग की, जहां डबिंग के कारण हमें बिना एसी के ही शूटिंग करनी पड़ती थी। अप्रैल-मई की बदतर गर्मी में मैं हीट स्ट्रोक के कारण बुरी तरह से बीमार भी हो गई थी, मगर मुझे बीमारी में भी शूटिंग करनी पड़ी। मुझे याद है कि एक सीन था, जिसमें मुझे उल्टे होकर स्विमिंग पूल में गिरना था। मेरी सबसे बड़ी समस्या यह है कि मुझे स्विमिंग नहीं आती। मैंने बॉडी डबल की मांग की, मगर वह सीन मुझे खुद से ही करने को कहा गया। बहुत रिस्की था वो सीन, मगर इसके बावजूद मैं सीन की मांग के अनुसार सैंडल पहनकर उल्टे मुंह स्विमिंग पूल में गिरी। मेरी मॉम और मेरे घरवाले उस रिस्की सीन को करने की बात पर मुझसे कई दिनों तक नाराज भी रहे। एक कलाकार होने के नाते इस सीरियल ने आपको क्या दिया? बहुत कुछ दिया। मेरा हार्डवर्क और कमिटमेंट और पक्का हुआ। मुझे लगता है यह छोटे पर्दे का एक ऐसा सीरियल है, जो अविश्वसनीय नहीं लगता। वरना आज के दौर के धारवाहिकों को मीडिया और क्रिटिक्स ने रूढ़िवादी करार दे दिया है। जिस तरह का कॉन्टेंट आमतौर पर टीवी पर दिखाया जाता है, उससे लोगों के भ्रमित होने के पूरे चांसेज हैं। हमारे सीरियल ने धारा के विपरीत बहने का प्रयास किया है। आज विषयों को लेकर फिल्मों में भी बदलाव की बयार आ गई है, मगर सीरियल उसी पुरानी विचारधारा के चल रहे हैं। मगर मैं यकीन से कह सकती हूं कि आज से दो-तीन साल बाद टीवी पर भी रियलिस्टिक पैटर्न के विषय देखने को मिलेंगे और भविष्य में फिल्मों के स्टार्स भी टीवी पर अभिनय करने से गुरेज नहीं करेंगे। छोटे पर्दे पर आपको बजट काफी अच्छा मिलता है। मगर हां, आपको एक हेक्टिक शेड्यूल से भी गुजरना पड़ता है। अब आगे भी आप कोई सीरियल ही करेंगी या फिर एक्सपेरिमेंटल सिनेमा करने के बारे में भी कुछ सोचा है आपने? कई धुंधले ख्वाब हैं। जैसे मैं डिजिटल प्लैटफॉर्म पर कुछ करना चाहूंगी। हो सकता है मैं खुद ही उसे को-प्रड्यूस भी करूं। जहां तक सीरियल की बात है, तो अगर 'मेरी आवाज ही पहचान है' जैसे रियलिस्टिक पैटर्न के किसी सीरियल का प्रस्ताव मिला, तो मैं जरूर करूंगी। मैं एजुकेशन के क्षेत्र में भी कुछ करना चाहती हूं। अभिनय मैं जिंदगी भर करूंगी, इसकी कोई गारंटी नहीं है। कुछ चीजों को सही समय पर गुड बाय कहना भी जरूरी होता है। आपकी बहन प्रीतिका भी सीरियल 'बेइंतहा' में दिखाई दीं। क्या आप लोगों के बीच कभी सिबलिंग राइवलरी होती है? सिबलिंग राइवलरी का सवाल ही पैदा नहीं होता, क्योंकि मैं उससे बहुत सीनियर हूं। मैंने अपने करियर की शुरुआत विज्ञापनों और फिल्मों से की और उसने पहले जर्नलिज्म किया और उसके बाद वह टीवी पर आई। हालांकि, उसका सीरियल 'बेइंतहा' 6 फिल्मों जितना बड़ा था। आपको जानकार हैरानी होगी कि उसे पूरे साल यानी 365 दिनों में मात्र 14 दिनों की छुट्टी मिली थी। उसे दिन में 14 घंटे काम करना पड़ता था और कई बार उसे नींद में जगाकर डबिंग के लिए बुला लिया जाता था। टीवी ऐक्ट्रेस के बारे में यह बात प्रचलित है कि वे सेट पर जब तक बेहोश होकर न गिरें, तब तक वे छोटे पर्दे की हिरोइन नहीं कहलातीं। उसकी दयनीय हालत देखकर मैं टीवी में आने से पहले बहुत डर गई थी, क्योंकि उसकी हालत मुझे बंधुआ मजदूर जैसी लगती थी। चूंकि मैं फिल्मों की हिरोइन रही हूं, तो मेरा कॉन्ट्रैक्ट अलग तरह का था। मुझे 10 घंटे काम करना पड़ता है, जिसमें हेयर स्टाइल और मेकअप भी शामिल है। मैं दो महीनों की शूटिंग के दौरान 14 दिनों की छुट्टी ले पाई, इसलिए मुझे लगता है कि मेरा फिल्मों की हिरोइन होना टीवी पर मेरे लिए फायदेमंद रहा। अमृता! पिछले दिनों आपने चुपके-चुपके आरजे अनमोल से शादी कर ली। शादी के बाद अब आपकी जिंदगी कितनी बदल गई है? (मुस्कुराते हुए) मैं अपनी निजी जिंदगी को लेकर थोड़ी-सी प्राइवेट रहती हूं, मगर इतना जरूर कह सकती हूं कि शादी के बाद मेरी जिंदगी में कोई बदलाव नहीं आया है। हां, मैं बहुत खुश हूं। मैं जिंदगी के एक खुशनुमा दौर से गुजर रही हूं। सुना है कि यह सीरियल मंगेशकर बहनों पर आधारित है, तो आप पर किसी तरह का कोई दबाव था और क्या कभी मंगेशकर बहनों की ओर से कोई प्रतिक्रिया मिली आपको? दबाव तो काफी था। हालांकि हमने अपने सीरियल में उनके गाने कभी इस्तेमाल नहीं किए। हमने कविता कृष्ण्मूर्ति, अलीशा चिनॉय और केतकी जैसे सिंगर्स के गाने ही लिए। यह एक पीरियड ड्रामा था। हमारी स्टाइलिंग में उनकी थोड़ी-बहुत झलक है, मगर कहानी बिल्कुल अलग है। मुझे उनकी तरफ से कभी कोई प्रतिक्रिया नहीं मिली।
विद्या बालन की अगली फिल्म 'बेगम जान' के ट्रेलर को दर्शकों ने काफी पसंद किया। विद्या इस फिल्म के लीड किरदार में हैं, जो कि एक वेश्यालय चलाती हैं। इस फिल्म का गाना 'प्रेम में तोहरे' रिलीज़ किया गया है। यह फिल्म बंगाली फिल्म 'राजकहिनी' का हिन्दी रूपांतरण है। मेकर्स ने इस फिल्म का पहला सॉन्ग 'प्रेम में तोहरे' लॉन्च किया है, जो आपके दिल को छू लेगा। इस गाने को कम्पोज़ किया है आशा भोसले और अनु मलिक ने। ऐसा लग रहा है कि यह गाना जैसे सेक्स वर्कर की जिंदगी की पूरी कहानी बयां कर रहा हो। X त्यौहारों को जोश के साथ मनाने से लेकर आखिरी में अकेलापन, कुछ ऐसी ही कहानी कह रहा 'बेगम जान' का यह गाना। यह फिल्म देश के विभाजन के समय की कहानी है, लेकिन जहां 'राजकहिनी' बंगाल की पृष्ठभूमि पर बनी फिल्म है, वहीं 'बेगम जान' पंजाब की पृष्ठभूमि पर बनी है। इस फिल्म में नसीरुद्दीन शाह, गौहर खान, पल्लवी शारदा, ईला अरुण, चंकी पांडे जैसे की कलाकार हैं। श्रीजीत मुखर्जी द्वारा निर्देशित यह फिल्म 14 अप्रैल को रिलीज़ होनेवाली है।
टेलिविजन इंडस्ट्री की प्रसिद्ध जोड़ियों में से एक किश्वर मर्चेंट और सुयश राय 16 दिसंबर को शादी के बंधन में बंधने जा रहे हैं। सोशल मीडिया साइट्स पर इस जोड़ी को उनके फैन्स से जबरदस्त प्यार मिल रहा है। एक ओर जहां इन्हें शादी की बधाइयां मिल रही हैं तो वहीं दूसरी ओर कुछ लोग ऐसे भी हैं जो इनकी जोड़ी का मजाक उड़ा रहे हैं। इंस्टाग्राम पर पोस्ट एक फोटो में किसी ने उन्हें ट्रोल करते हुए लिखा है, 'बूढ़ी औरत अपने बेटे के उम्र के लड़के से शादी करने जा रही है। शर्म करो।' सुयश ने किश्वर का बचाव करते हुए हेटर्स को करारा जवाब दे डाला है। Kishwer-Merchant-and-Suyash-Rai सुयश लिखते हैं, 'मैं इंस्टा पर कुछ कॉमेंट्स देख रहा हूं। आजकल के 15-16 साल के बच्चों के लिए कितना आसान है किसी के बारे में कुछ और कहीं भी लिख दे। खासकर जब कोई शादी के बंधन में बंध रहा है। आप कैसे कर सकते हो? मैं उनकी फैमिली के लिए बुरा महसूस कर रहा हूं क्योंकि उनकी परवरिश में कुछ कमी रह गई है। अगर आप कुछ अच्छा नहीं लिख सकते हैं तो कुछ बुरा भी न लिखें। भगवान के खातिर अच्छा दिल रखें। दुश्मन भी अच्छे मौकों पर दुआ देते हैं आपलोग तो अजनबी हो। ऐसी हरकत कर वे सोचते हैं कि वे कूल लगेंगे। भगवान उनका भला करे।'
बॉलिवुड के हीरो नंबर वन गोविंदा इन दिनों अपनी रिलीज के लिए तैयार फिल्म 'आ गया हीरो' के प्रमोशन में जी जान से जुट गए हैं। अपने जन्मदिन के मौके पर नवभारतटाइम्स डॉट कॉम से हुई बातचीत में गोविंदा ने अपनी निजी जीवन और फिल्म इंडस्ट्री से जुड़े कई सवालों के जवाब दिए। बातचीत के दौरान इमोशनल हुए गोविंदा बताते हैं कि उनकी दो बेटियां थीं लेकिन पहली बेटी का निधन 4 महीने की उम्र में हो गया था। उस समय अपने काम में गोविंदा इतने व्यस्त हो गए थे कि बिटिया के साथ ज्यादा वक्त भी नहीं बिता पाए। अब तक अपने परिवार के 11 सदस्यों को खो चुके गोविंदा गमगीन हो गए और अपनी बात आगे बढ़ाते हुए कहते हैं, 'अपने परिवार में अब तक 11 सदस्यों को खो चुका हूं। मेरी 4 महीने की प्रीमैच्योर बेटी के निधन के बाद माता-पिता, परिवार के दो भाई, दीदी और जीजा के जाने के बाद बच्चों को मैंने ही बड़ा किया। परिवार की जिम्मेदारी बढ़ने लगी तो मैंने अपना काम भी खूब बढ़ा लिया, जिम्मेदारी उठाने के लिए खुद को आर्थिक रूप से मजबूत बनाने लगा।' निर्देशक-निर्माता करन जौहर का नाम लेकर शिकायती लहजे में गोविंदा कहते हैं 'करन ने मुझे कभी भी अपने शो 'कॉफी विद करन' में नही बुलाया, बाकी सभी लोगों को वह कई बार बुला चुके हैं। यह मेरा मुश्किल वक्त है, इसमें किसी और का दोष भी नहीं, कोई मदद भी करना चाहे तो किसी न किसी वजह से कोइ अड़ंगा लग ही जाता है। मैं इसे अपना भाग्य समझ रहा हूं। एक समय था जब अमिताभ बच्चन भी इसी तरह के कठिन दौर से गुजर चुके हैं, आज मेरी हालत बिलकुल वैसी ही है।' गोविंदा बताते हैं, 'बॉलिवुड में सबका अपना-अपना कैम्प है, आप किसी भी अवॉर्ड समारोह में जाकर देखिये अवॉर्ड लेने और देने वालों का एक जैसा ग्रुप होता है। इस ग्रुप में एक व्यक्ति अवॉर्ड दे रहा है तो दूसरा ले रहा है, वहीं तीसरा ताली बजा रहा होता है, और चौथा भाषण दे रहा होता है। लोग अपने कैम्प के खास लोगों को ही प्रमोट करते हैं। मुझे बड़े-बड़े निर्देशक, निर्माता और बैनर के साथ काम करने का मौका नही मिला। लोग मुझे नही बुलाते थे तो पहले मुझे बहुत बुरा लगता था अब तो आदत सी हो गई है। बॉलिवुड में दोस्ती निभाना मुश्किल काम है।'
Upma.Singh@timesgroup.com सिंगर शान जितनी सुरीली आवाज के मालिक हैं, उतना ही मिठास भरा उनका व्यक्तित्व भी है। करीब डेढ़ दशक के म्यूज़िकल करियर में शान ने कई फिल्मी-नॉन फिल्मी गानों को अपने आवाज से यादगार बनाया है। हाल ही में रिलीज हुआ उनका म्यूज़िकल सिंगल 'तुम हो तो' हिट साबित हुआ। साथ ही 'ऐंड टीवी' के म्यूज़िक रिऐलिटी शो 'द वॉइस किड्स' में वह एक बार फिर जज की कुर्सी पर नजर आ रहे हैं। शान कहते हैं कि आज का म्यूज़िक सिर्फ एंटरटेनमेंट भर रह गया है। म्यूज़िक की समझ रखने वाले कम हैं, इसलिए सब सिंपल बन रहा है। लोगों को हनी सिंह के गाने पसंद आते हैं, क्योंकि उनके गाने नर्सरी राइम जैसे होते हैं। जो सीखा है वह बांट सकूं शान कई म्यूज़िक रिऐलिटी शो में मेंटॉर या जज रह चुके हैं। शान की मानें तो इन शोज को करने का उनका मकसद नई पीढ़ी से अपना अनुभव बांटना होता है। शान कहते हैं कि इन शोज़ को करते वक्त सोचता हूं कि जो इतने साल का मेरा एक्सपीरियंस है, उसका कुछ फायदा इन बच्चों को पहुंचा सकूं। जैसे द वॉइस किड्स में जजिंग कम है, कोचिंग ज्यादा है। इसमें मजा यह है कि एक बच्चे को जब आप पहली बार सुनते हो, उसे बाद में कहां तक इम्प्रूव कर पाते हो। मेरी कोशिश रहती है कि अपने एक्सपीरियंस का इस्तेमाल करके कुछ ऐसा करूं कि उनकी थोड़ी सी और रेंज बढ़ जाए। पिछले साल भी मैंने ऐसा ही किया और कई ऐसे बच्चे जिनके बारे में मेरे साथी कोच ने बोला कि ये तो बड़े मिडियॉकर हैं, वे ही बाद में जाकर जीत गए। ऐल्बम वर्सेस सिंगल्स भारत में कभी म्यूज़िक ऐल्बम्स का दौर चरम पर रहा। खुद शान उसी दौर में इंडस्ट्री में आए। उनका ऐल्बम 'तन्हा दिल' आज भी लोग गुनगुनाते हैं, लेकिन वक्त के साथ वह दौर खत्म हो गया। इधर नया दौर सिंगल्स का शुरू हुआ है और हाल ही में शान का सिंगल 'तुम हो तो...' काफी हिट भी हुआ। शान के मुताबिक, 'ऐल्बम का अलग मजा था, क्योंकि ऐल्बम से आप अपनी प्रतिभा अलग-अलग गानों में दिखा पाते थे। अपनी एक जर्नी क्रिएट कर पाते थे, जबकि सिंगल में प्रेशर बहुत ज्यादा है क्योंकि एक ही गाना है तो सोचना पड़ता है कि डांस नंबर करूं या रोमांटिक गाना करूं या सोशल एंगल से करूं या रॉक स्टाइल में करूं! इस कन्फ्यूजन में काफी प्रेशर बढ़ जाता है कि एक ही गाना है तो क्या करें! फिर सेफ साइड चलें कि रोमांटिक गाने लोग पसंद कर रहे हैं तो रोमांटिक में ही रहें। फिर ऐल्बम का दौर खत्म क्यों हुआ? इस पर शान का मानना है कि ऐल्बम का दौर जब आया था तब लोगों ने उसे बहुत पॉजिटिवली लिया था, पर जब आप एक ऐल्बम को फिल्म से कम्पेयर करेंगे तो दिक्कत होगी। एक ऐल्बम में 15 से 20 लाख का खर्चा है, जबकि एक फिल्म के एक गाने की दो लाइनों पर इतना खर्चा होता है। एक आदमी दोनों सीडी एक ही कीमत में खरीदता है, एक में उसे शाहरुख-काजोल नजर आते हैं। दूसरे में एक सिंगर नजर आता है। अब जब सिंगल्स की बात आई है, तो ये सब डिजिटल है। आपको पॉकेट से कुछ खर्च नहीं करना हो तो सबकी वैल्यू एक ही हो जाती है। तब बात सिर्फ आपके इंट्रेस्ट पर आ जाती है कि आपको कौन सी चीज पसंद आ रही है। फिर भी फिल्मी गाने के व्यूज़ ज्यादा होते हैं, क्योंकि लोगों का इंट्रेस्ट गाने में कम और इस बात में ज्यादा होता है कि हीरो का लुक कैसा है? हिरोइन की साड़ी कैसी लग रही है? सुने नहीं, देखे जाते हैं गाने तो क्या इसी वजह से इन म्यूज़िक सिंगल में सिंगर से ज्यादा ऐक्टर्स की चर्चा होती है? शान सहमति जताते हैं, हां, बिल्कुल। आप म्यूज़िक सिंगल तो कह रहे हैं, लेकिन हैं तो उसमें भी फिल्मी लोग ही। सिर्फ खूबसूरत गाना बनाने से नहीं काम चलेगा, उसमें खूबसूरत विडियो बनाना है, उसमें खूबसूरत लोगों को रखना है। मैं एक तरह से खुश हूं कि मेरे विडियो में कोई सुपरस्टार नहीं है। कमेंट्स में अमाल या शान की भी बातें हो रही हैं। वहीं अभी 'बेफिक्रा' सिंगल आया है, उसमें केवल टाइगर की बातें हो रही हैं। यह सही है कि संगीत आजकल काफी हद तक देखा जा रहा है और इस चीज को आप जितनी जल्दी मान लें उतना अच्छा है। हालांकि, मैं ये भी मानता हूं कि अगर आप कोई गाना गुनगुनाते हैं तो वह आपके मन में लंबे समय तक रह जाता है। जैसे अभी हनी सिंह का गाना बहुत बड़ा हिट है, लेकिन मैंने तो किसी को गुनगुनाते नहीं सुना। वक्त के साथ आई म्यूज़िक में गिरावट शान कहते हैं, 'हमारे फिल्मी म्यूज़िक की क्वॉलिटी में वक्त के साथ गिरावट आई है। वरना हमारे यहां तो 70 और 80 के दौर में ही आर डी बर्मन जैसे संगीतकारों ने काफी सारे एक्सपेरिमेंट किए हैं। रिद्म के साथ, स्केल के साथ काफी इंट्रेस्टिंग चीजें की हैं। हालांकि, म्यूजिक में ये गिरावट सिर्फ इंडिया में ही नहीं, दुनिया भर में आई है। अगर आप देखें तो 80 और 90 के जो परफॉर्मर्स थे, उनकी अपनी स्केल थी। वहीं आज के जो परफॉर्मर्स हैं, वे बस एक ही स्केल में। पता नहीं बोले जा रहे हैं या गाए जा रहे हैं। दरअसल, म्यूजिक आज सिर्फ एंटरटेनमेंट बन चुका है और बहुत आसानी से अवेलबल है। वे पोयट्री, पेंटिंग या दूसरे कई आर्ट फॉर्म के मुकाबले काफी ज्यादा लोगों तक पहुंच रहा है तो डिमांड के मुताबिक सबकी समझ में आए ऐसा म्यूजिक ही बनाना चाहिए, यानी म्यूजिक ऐसा बनना चाहिए कि सबसे कम म्यूजिक समझने वाले को भी ये समझ आना चाहिए। ये एक नंबर गेम हो गया है। अगर दो पर्सेंट लोग म्यूजिक समझते हैं तो क्या 98 पर्सेंट लोग म्यूजिक नहीं सुनेंगे। उनके लिए भी तो बनना है म्यूजिक। तो बस, उन दो पर्सेंट म्यूजिक समझने वालों को छोड़ दो और 98 पर्सेंट लोगों को ध्यान में रखकर म्यूजिक बनाओ, सिंपल। हनी सिंह के गाने क्यों लोगों को पसंद आ रहे हैं, क्योंकि वह नर्सरी राइम की तरह हैं। कोई बच्चा भी गा रहा है, ब्लू आइज़, हिप्नोटाइज... उसको मजा आ रहा है। अब मैं अगर उनको राशिद खां साहब का कोई गाना सुनाऊंगा तो कहेंगे कि यार क्या सुना रहा है। म्यूजिक रिग्रेसिव हुआ है क्योंकि मास के लिए उसे रिग्रेसिव होना ही होगा। वेस्ट में तो बस चार लाइनों का गाना होता है, वही रिपीट होता रहता है और म्यूजिक चलता रहता है। यहां तो फिर भी हम मुखड़े और अंतरे ढूंढते हैं। आज डीजे सबसे बड़े म्यूजिक प्रड्यूसर बन चुके हैं। गिटार बजाकर गाने वाले एकाध साजिंदे ही बचे हैं। वक्त के साथ बदलाव तो आना ही है।
कहानी में टि्वस्ट उस वक्त आता है जब कबीर को पता लगाता है मीरा बंगले में घट रही सभी घटनाओं के बारे में जानती है, लेकिन किसी खास वजह से वह खामोश है। दरअसल, मीरा मुंबई की रहने वाली लडकी है। एक रात अपनी फैमिली से किसी वजह से झगड़ने के बाद घर से निकलती है। घर से निकलने के बाद तेज रफ्तार से कार चला रही मीरा की कार से हुई टक्कर के बाद एक युवक सड़क पर दम तोड देता है। मीरा को पता लगता है मरने वाला युवक शहर के एमएलए का बेटा है, और पुलिस कार चलाने वाली लड़की को खोज रही है। सड़क पर अपनी कार छोडकर बुरी तरह से घबराई मीरा दरबदर भटकते हुए जम्मू-कश्मीर हाईवे पर पहुंचती है। यहीं उसकी मुलाकात जयदेव से होती है, जो अपनी कार से कहीं जा रहा है। मीरा पुलिस से बचने के लिए पहले जयदेव की कार में लिफ्ट लेती है, और उसके बाद में उसके बंगले में ही शरण लेती है। जयदेव के बंगले में कुछ दिन ठहरने के बाद मीरा जयदेव को चाहने लगती है, और एकदिन उससे शादी कर लेती है। शादी के बाद मीरा को पता लगता है कि जयदेव शैतान की पूजा करता है। तंत्र-मंत्र में यकीन रखने वाले जयदेव का असली चेहरा देखकर मीरा बुरी तरह घबरा जाती है। जयदेव से बचने के लिए मीरा बंगले से भागना चाहती है। इस बीच जयदेव बुरी तरह से घायल हो जाता है। अब मीरा बिस्तर पर पडे जयदेव को मरने के लिए अकेला छोडकर जाना नहीं चाहती। कबीर सच जानने के बाद मीरा का साथ देने का फैसला करता है।
Rekha.Khan@timesgroup.com रितिक रोशन कुछ समय पहले पत्नी सुज़ैन खान से तलाक को लेकर और फिर पिछले दिनों ऐक्ट्रेस कंगना रनौत के साथ हुए विवाद को लेकर काफी चर्चा में रहे, मगर इन दिनों वह अपनी नई फिल्म 'मोहनजोदड़ो' को लेकर खबरों में हैं। इस खास मुलाकात में उन्होंने अपनी फिल्म, करियर, बच्चों और कंगना के बारे में हमसे खुलकर बातें कीं : कंगना का जो एपिसोड हुआ, उसे आप किस्मत मानते हैं या दुर्भाग्य? पहली बात तो यह है कि आप कह रहे हैं कंगना का एपिसोड हुआ! यह अभी हुआ नहीं, यह होने वाला है और इसके लिए आपको इंतजार करना होगा। आपने इस पूरे विवाद को कैसे हैंडल किया? मैंने हैंडल किया नहीं, इसे मैं डील करूंगा। क्या आपको लगता है कि इस विवाद की वजह से आपकी इमेज और करियर को काफी नुकसान पहुंचा है? इसके बारे में मैं बहुत कुछ बोलने वाला हूं, मगर इस मुद्दे को लेकर मेरे मन में एक ऑकवर्डनेस और अरुचि सी है, क्योंकि मुझे बचपन से सिखाया गया है कि मर्द की मर्दानगी हमेशा औरत को प्रॉटेक्ट करने में है। तो इसी वजह से मेरे लिए वह सही रास्ता ढूंढना थोड़ा-सा मुश्किल हो रहा है। वैसे भी मैं बहुत दयालु और नम्र स्वभाव का इंसान हूं, मगर यदि किसी ने कुछ गलत किया है तो फिर यह मेरा सामाजिक दायित्व बनता है कि मैं उसे सही करूं और वो समाज के हित में हो। आप लोग सब्र रखें, सच जल्द ही सबके सामने आएगा। रितिक, जब आपको 'मोहनजोदड़ो' का प्रस्ताव मिला, तो उस वक्त आपके दिमाग में क्या चल रहा था? यह स्क्रिप्ट मुझे दो बार ऑफर हुई थी। पहली बार यह मुझे 200 पन्नों में मिली। उसके डेढ़ साल बाद आशुतोष ने मुझसे फिर संपर्क किया। तब तक वे इसे 80 पन्नों में तब्दील कर चुके थे। मैंने दोपहर को स्क्रिप्ट पढ़ी और शाम को मैंने आशुतोष से कहा कि मैं यह फिल्म कर रहा हूं। मैंने यह फिल्म इसलिए नहीं की इसका बैकग्राउंड ऐतिहासिक है, बल्कि मुझे इसकी कहानी ने बहुत ज्यादा प्रेरित किया। इसकी कहानी और मेरे किरदार सरमन की सादगी मुझे भा गई। एक लंबे समय से मैं 'अग्निपथ', 'बैंग-बैंग', 'कृष' जैसे किरदारों को जीता आया हूं। लंबे गैप के बाद मैं यह सीधा-सादा, भोला-भाला सा किरदार जी रहा हूं। ऐसी सादगी मैंने सालों पहले 'कहो न प्यार है' के रोहित के किरदार में देखी थी। असल में वह सोचता है कि दुनिया बहुत खूबसूरत है, सभी लोग अच्छे हैं। यह किरदार मुझसे काफी मेल खाता है। मैंने जब अपने करियर की शुरुआत की थी, तब मैं भी बहुत सीधा-सादा था और दुनिया मेरे लिए बहुत खूबसूरत थी, मगर जैसे-जैसे वक्त बीतता जाता है, उसे समझ में आता है कि दुनिया कठोर है। सरमन दुनिया की इसी कड़वी सच्चाई को महसूस करता है और फिर न्याय के लिए लड़ता है। कहानी के इसी ग्राफ ने मुझे बांध दिया। आशुतोष गोवारिकर के साथ यह आपकी दूसरी फिल्म है, तो इस फिल्म के साथ आपकी और उनकी जुगलबंदी कितनी पक्की हुई? 'जोधा अकबर' के समय हम दोस्त बन रहे थे, मगर इस फिल्म में हम दोस्त हैं। उस वक्त हमारी दोस्ती में एक असहजता थी, मगर 'मोहनजोदड़ो' तक आते-आते हम एक-दूसरे के साथ सहज हो गए। इस बार हमने दोस्त बनकर फिल्म बनाई। मैं उनके सामने कुछ भी कह सकता था। हालांकि, वह बेहद विनम्र हैं और अपनी बात कहने की पूरी आजादी देते हैं, मगर जब सेट पर किसी भी तरह का कोई कम्यूनिकेशन गैप नहीं होता है, तो काम करने में बहुत मजा आता है। वह ऐसे निर्देशक हैं, जो अपनी कास्ट और क्रू को खुश रखने में यकीन करते हैं। वे बहुत दिलदार हैं। उन जैसे बहुत कम इंसान होते हैं, जो इतना देते हैं। 'सरमन' की भूमिका के लिए आपने किस तरह की मानसिक और शारीरिक तैयारी की? हर रोल को जीने की मेरी एक ही प्रक्रिया होती है। मैं अपने किरदार के इमोशन को महसूस करता हूं। मैं सरमन की भूमिका को पढ़कर सोचता हूं कि मैं इसके बारे में क्या फील करता हूं। एक बार जब मैं किरदार के जज्बात और सुर को पकड़ लेता हूं, तो फिर बाकी चीजें मेरे लिए मुश्किल नहीं रह जातीं हैं। मैं उसी सुर को अपने दर्शकों को भी महसूस कराता हूं और उसी के आधार पर अपने चरित्र को जीता हूं कि यह किरदार अगर उदास होगा, तो कैसा लगेगा या अगर यह गुस्सा होगा, तो इसका भाव कैसा होगा। मेरे लिए किरदार को जीना खुद को री-डिफाइन करने जैसा होता है। नई पीढ़ी के हीरोज के बारे में आप क्या सोचते हैं? क्या वे कभी आपकी या तीनों खानों की जगह ले सकेंगे? नहीं, मुझे नहीं लगता कि कोई किसी की जगह ले सकता है। मैं समझता हूं कि एक क्रिएटिव स्पेस, जो किसी ने बनाई है, वह जिंदगी भर के लिए उसी की होती है। उसे कोई और कैसे बना सकता है, क्योंकि सभी इंडिविजुअल हैं, अलग-अलग हैं। कोई आप कैसे हो सकता है? जो मैंने बनाया है, वह मेरा ही रहने वाला है। हां, उससे बढ़कर हो सकता है। हम सभी किसी न किसी से प्रेरित होते हैं, मगर किसी का स्थान नहीं ले सकते। एक पिता के रूप में आप कितने परिपक्व हुए हैं? क्या पैरंटिंग आपके लिए एक टफ टास्क है? (हंसते हुए) बदकिस्मती से मेरे बच्चे बहुत अच्छे हैं और मैं कहता हूं कि यह मेरा दुर्भाग्य है। वे जरा भी डिमांडिंग नहीं हैं। कुछ मांगते ही नहीं हैं। न ही परेशान करते हैं। कभी-कभी मैं सोचता हूं कि वे मुझे सताएं, मुझसे तरह-तरह की मांग करें, थोड़ी-सी शैतानी और बदमाशी करें, मगर वे ऐसा कुछ करते ही नहीं। वे बहुत ही स्पिरिचुअल किस्म के बच्चे हैं। आप बच्चों को किस तरह की वैल्यूज देना चाहेंगे? मैं उन्हें वही वैल्यूज देना चाहूंगा, जो मुझमें हों। बच्चा जो देखकर सीख सकता है, वह बोलकर नहीं सीख सकता। आप अगर खुद स्मोक करते हैं, तो आप अपने बच्चे को सिगरेट पीने से नहीं रोक सकते। आपको अपने बच्चों के आगे एक उदाहरण सेट करना पड़ता है। मैं चाहता हूं कि मैं अपने बच्चों के आगे एक उदाहरण पेश करूं और वे उसका अनुसरण करें। मैं बच्चों को बोलकर नहीं, करके दिखाऊं।
बिग बॉस-10 का हिस्सा बने आम प्रतिभागियों 'इंडिया वाले' को लम्बे समय तक शो में बनाए रखने के लिए, उनके परिवार उनके लिए वोट मांग रहे हैं। इन्होंने दर्शकों से वोट की अपील के लिए पोस्टर चिपकाने और स्टिकर बांटने का रास्ता चुना है। इनके जरिए ये अपने प्रतिभागी के लिए वोट करने की अपील कर रहे है। पहले नोयडा के महावीर गुर्जर के परिवार ने फ्लाइअर और कार स्टिकर बांटकर उनके लिए वोट करने की अपील की, तो अब दिल्ली यूनिवर्सिटी के सत्यवती कॉलेज से ग्रेजुएट लोकेश कुमारी शर्मा के परिवार ने कैंपस की दीवारों पर पोस्टर चिपकाकर उनके लिए वोट करने की अपील की है। लोकश कुमारी के भाई नरेन्द्र शर्मा ने बताया 'हमने नॉर्थ कैंपस और आदर्श नगर, बुराड़ी में उसके कॉलेज की दीवारों पर पोस्टर चिपकाए हैं। पोस्टर चिपकाकर हमने लोगों से उसके लिए वोट करने की अपील की है। जिस दिन मेरी बहन नोमिनेट हुई, उसी हमने खुद जाकर पोस्टर लगाए।' नरेन्द्र के अनुसार 'दिल्ली यूनिवर्सिटी से पासआउट कोई भी स्टूडेंट जब किसी प्लेटफॉर्म पर पहुंचता है तो सभी स्टूडेंट्स उसे सपोर्ट करते हैं। मुझे पूरी उम्मीद है कि मेरी बहन को भी सपोर्ट मिलेगा। हमने पोस्टर्स उन्हीं जगहों पर लगाएं हैं, जहां पहले से दूसरे पोस्टर लगे थे। वक्त की कमी न होती तो हम लोगों से वोट की अपील के लिए हॉर्डिंग्स भी लगाते।'
बॉलिवुड अभिनेता संजय दत्त की फिल्म 'भूमि' की शूटिंग इन दिनों चंबल में चल रही है। फिल्म की शूटिंग लगभग पूरी होने वाली है ऐसे में फिल्म के मेकर्स 'भूमि' की रिलीज डेट को लेकर चर्चा कर रहे हैं। वैसे तो संजय दत्त की 'भूमि' की रिलीज डेट इसी साल 4 अगस्त को तय की गई थी लेकिन अब खबर है कि फिल्म के निर्माता भूषण कुमार 'भूमि' की रिलीज डेट को आगे बढ़ाने वाले हैं। 'भूमि' की रिलीज आगे बढ़ाने की वजह है मिस्टर पर्फेक्सनिस्ट आमिर खान की रिलीज के लिए तैयार फिल्म 'सीक्रिट सुपरस्टार', जिसकी रिलीज डेट भी 4 अगस्त को घोषित की गई है। अब संजय और फिल्म के प्रड्यूसर आमिर के साथ अपनी फिल्म को बॉक्स ऑफिस में टकराना नहीं चाहते इसलिए रिलीज के लिए आगे की कोई दूसरी तारीख देख रहे हैं। खुद संजय ने फिल्म के प्रड्यूसर को फिल्म की रिलीज डेट को बढ़ाने लिए कहा है। संजय और आमिर अच्छे दोस्त हैं और वह नहीं चाहते कि बॉक्स ऑफिस पर उनका टकराव हो। आमिर की फिल्म 'सीक्रिट सुपरस्टार' कम बजट की कंटेंट आधारित फिल्म है जबकि 'भूमि' बदले और पिता-पुत्री के रिश्ते पर बेस्ड फिल्म है जिसे भूषण कुमार प्रड्यूस कर रहे हैं। 'सीक्रिट सुपरस्टार' के प्रड्यूसर आमिर खान हैं।' संजय दत्त ने एक बयान जारी कर कहा है, 'एक फिल्म बनाने में कितनी मेहनत और प्रयास लगता है इसका मुझे अंदाजा है। मेरा मानना है कि इतना काम करने के बाद बॉक्स ऑफिस टकराव में इसे बर्बाद नहीं किया जा सकता। आमिर अच्छे दोस्त हैं और मैं अपनी कमबैक फिल्म को उनके खिलाफ नहीं रखना चाहता। इंडस्ट्री में हमें एक-दूसरे की मदद करने की कोशिश करनी चाहिए।'निर्देशक उमंग कुमार की 'भूमि' में संजय दत्त की बेटी की भूमिका में अदिति राव हैदरी हैं। फिल्म में अभिनेता शेखर सुमन भी एक अहम किरदार निभा रहे हैं।
रविवार को 'बिग बॉस 10' की शुरुआत सलमान खान एक मस्त परफॉर्मेंस के साथ हुई। शो पर 'कॉमिडी नाइट्स बचाओ' के भारती और कृष्णा भी पहुंचे थे, जिन्हें वहां भी जोक बनाना था लेकिन कंटेस्टंट्स का। इसके बाद शुरू हुआ सलमान का थप्पड़ गेम, जिसमें फिर सलामन खान ने हर बार की तरह थप्पड़ गेम शुरू किया, जिसमें घरवालों को कुछ सवालों के जवाब देने पड़ते हैं। शुरुआत हुई ओम स्वामी से, जिन्हें इस गेम के दौरान सबसे ज्यादा थप्पड़ पड़े। घर के अधिकतर सदस्यों ने ओम के खिलाफ अपनी-अपनी राय रखी। बानी को भी कुछ थप्पड़ पड़े। घर के लोगों का कहना था कि उनका व्यवहार कुछ सदस्यों के साथ काफी कड़ा है। इस शो में कृष्णा, सुदेश और मोना ओम स्वामी, बानी और मोना की ऐक्टिंग करते दिखते हैं। टीवी ऐक्ट्रेस हिना खान भी शो में आती हैं, जो बानी की अच्छी फ्रेंड है। काफी मजा-मस्ती के बाद भारती भी सेट पहुंचती हैं और दर्शकों का मनोरंजन करती हैं। शो पर एक मेंटलिस्ट (आमिर) आते हैं, जो लोगों का दिमाग पढ़ने के लिए जाने जाते हैं। फिर आमिर घर के अंदर गए, हालांकि लोगों को लगा कि वह एक वाइल्ड कार्ड एंट्री हैं, लेकिन वास्तव में वह प्रियंका को लेकर उस घर से बाहर आते हैं यानी घर के लोगों के सामने प्रियंका एलिमिनेट होती हैं। यहां भी एक ट्रिक था, क्योंकि प्रियंका वास्तव में एलिमिनेट नहीं होतीं, बल्कि उन्हें सीक्रेट रूम में रखा जाता है। उधर घर के अंदर ड्रामा पूरे जोश पर है और स्वामी ओम प्रियंका के जाने से खूब रोते चिल्लाते हैं और कहते हैं कि उनकी बेटी फिर से वापस आएगी। वह 'बिग बॉस' से कहते नजर आते हैं कि वह प्रियंका को वापस भेज दें। हालांकि लोपा प्रियंका के चले जाने की खुशी छिपा नहीं पाईं।
सुपरस्टार सलमान खान ने ऑस्ट्रिया में अपनी आने वाली फिल्म 'टाइगर जिंदा है' की शूटिंग पूरी कर ली है। फिल्म के निर्देशक अली अब्बास जफर ने गुरुवार को ट्वीट कर यह जानकारी दी। जफर ने कहा, 'जमा देने वाली ठंड में सलमान ने 'टाइगर जिंदा है' की शूटिंग पूरी कर ली है।' इसके साथ अपने ट्विटर पर जफर ने सलमान के साथ अपनी ब्लैक ऐंड वाइट फोटो शेयर की। इस फोटो में दोनों ऑस्ट्रिया की एक पहाड़ी पर नजर आ रहे हैं। Freezing journey comes to end as @BeingSalmanKhan wraps 1st shooting schedule of @TigerZindaHai in Tyrol , Austria      pic.twitter.com/V63vnDNrkE — ali abbas zafar (@aliabbaszafar) March 30, 2017 सलमान की आने वाली फिल्म 'टाइगर जिंदा है' 2012 में रिलीज हुई फिल्म 'एक था टाइगर' की सीक्वल है, जिसका निर्देशन कबीर खान ने किया है। 'टाइगर जिंदा है' में भी सलमान और कटरीना कैफ को साथ देखा जाएगा। इस फिल्म के मार-धाड़ वाले दृश्यों का निर्देशन टॉम स्टुथर्स ने किया है, जिन्होंने 'द डार्क नाइट' और 'इंसेप्शन' जैसी फिल्मों में काम किया है।
कई साल बाद सोनू निगम एक बार फिर म्यूजिकल रिऐलिटी शो 'इंडियन आइडल' में जज की कुर्सी पर बैठे नजर आ रहे हैं। बॉलिवुड म्यूजिक से भी वह आजकल दूर ही चल रहे हैं। लंबे अरसे तक इंडस्ट्री में टॉप सिंगर बने रहने के बाद आखिर ऐसा क्या हुआ... एक खास मुलाकात में बड़ी ही मायूसी और उदासी के साथ सोनू ने बताया कि किस तरह संगीत जगत की राजनीति का शिकार होने के कारण वह पार्श्व गायन से दूर होते चले गए। जानिए आप भी : आपके सपने और उम्मीदें क्या हैं? कुछ नहीं। मुझे जिंदगी में इतना कुछ मिला है कि भगवान का शुक्रगुजार हूं। लगता ही नहीं है कि मैं कुछ और ज्यादा मांगूं। मैं भगवान से एक ही चीज मांगता हूं, जिसका मेरे सपनों से कोई संबंध नहीं है और वह यह कि मुझे किसी का मोहताज न बनाए। शारीरिक या आर्थिक तौर पर मुझे दूसरों पर कभी निर्भर न होना पड़े। एक पिता के तौर पर आपमें कितना बदलाव आया है? एक बच्चे का पिता बनने से बेहतर अनुभव जिंदगी में और कुछ हो नहीं सकता लेकिन, आज भी मैं उसी बात पर अडिग हूं और दस साल पहले भी मैं यही कहता था कि अगर मेरे पास कोई विकल्प होता, तो न तो मैं शादी करता और न ही पिता बनता, क्योंकि मेरे हिसाब से ये सब बहुत बड़े बंधन हैं। इंसान अपने आपको पहले उस बंधन में डालता है और फिर मोह-माया के जाल में फंसता चला जाता है। अगर मुझे दूसरा मौका मिलता, तो शायद मैं इन बंधनों में नहीं पड़ता। लंबे अंतराल के बाद अब आप 'इंडियन आइडल' में नजर आ रहे हैं। इसकी वजह? शो के तीसरे सीजन के बाद मैं अमेरिका चला गया था, क्योंकि मेरे बेटे का जन्म होने वाला था। दोबारा आया तो 'लिटिल चैंप्स', 'एक्स फैक्टर', 'छोटे उस्ताद' जैसे शोज में काफी अच्छा समय बीता, मगर फिर मैं उकता गया। मुझे लगा कि जब मुझे एक ही जन्म मिला है, तो मैं महज पैसों या कारोबारी कारणों से उसे दूसरों के मुताबिक क्यों जियूं? इसलिए मैं छोटे पर्दे से दूर हो गया। इस साल जब दोबारा जज की कुर्सी पर बैठने की पेशकश हुई, तो लगा कि अब मैं दोबारा यह कर सकता हूं, क्योंकि मेरे साथी जज अनु मलिक और फराह खान की अपनी खासियत है और उनके साथ मेरा एक अलग कम्फर्ट लेवल है। गायिकी के शीर्ष पर रहने और अनगिनत प्रशंसकों के बावजूद आप पार्श्व गायन से दूर क्यों हो गए? आपके पास ऐसे संगीतकार भी होने चाहिए, जो आपको प्यार करते हों, आपके कद्रदान हों और आपसे कुछ गवाना चाहते हों। अगर वे ही आपसे मुकाबला करने लगेंगे कि इसके शोज इतने ज्यादा क्यों हैं, हमारे क्यों नहीं? तो फिर वे आपको अच्छे गाने भी नहीं गाने देंगे। ऐसे संगीतकार, जो खुद परफॉर्म करते हैं, मुझे बढ़ावा क्यों देंगे? मुझे एक और यादगार गाना देकर और बड़ा क्यों बनाएंगे? दूसरी बात, कॉपीराइट कानून में जो बदलाव आए थे, उसमें सबसे आगे मैं ही खड़ा था लेकिन, जब बात इस पार या उस पार की आई, तो मैं अकेला रह गया। जब आप हक की बात करते हैं, तो आपके दुश्मन पैदा होने स्वाभाविक हैं, मगर हम तो सीधी बात कर रहे थे कि जैसा कानून है, वैसा कॉन्ट्रैक्ट बनना चाहिए। इस बात को न तो मीडिया ने समझा और न किसी और को समझने दिया। वह बार-बार एक ही बात कह रहे थे कि हम रॉयल्टी मांग रहे हैं, जबकि हमने रॉयल्टी मांगी ही नहीं थी। जब मैं इन मुद्दों में घिरा, तो लाजमी था कि कुछ चाहने वाले बनेंगे और कुछ दुश्मन। कभी-कभी जिंदगी के आदर्शों को अपने करियर के आगे रखना पड़ता है। यही कारण था कि मुझे पार्श्व गायन से दूर कर दिया गया। दलेर मेहंदी ने भी फिल्म संगीत में पसरी राजनीति का शिकार होने की बात कही थी। क्या आपके साथ भी कभी ऐसा हुआ कि ऐन वक्त पर कोई गाना आपसे लेकर किसी और को दे दिया गया? हां, मैं भी इस राजनीति की बलि चढ़ा हूं। उदाहरण के लिए, अनु मलिक ज्यादा स्टेज परफॉर्म नहीं करते थे, तो उन्हें मुझसे कभी कोई खतरा महसूस नहीं हुआ और इसीलिए हमने साथ में खूब काम किया। मगर स्टेज पर परफॉर्म करने वाले जिन संगीतकारों को मुझसे कोई खतरा हो सकता था, उन्होंने मुझसे किनारा कर लिया और मेरे गाने आखिरी वक्त में किसी और गायक से गवाए गए। इन्हीं दिल दु:खा देने वाले अनुभवों के कारण मैंने गाना छोड़ दिया। अगर मैं अपने कड़वे तजुर्बों के बारे में बताऊं तो एक बार संगीतकार अमित त्रिवेदी ने मुझे बुलाया था 'शानदार' का 'गुलाबो' गाना गाने के लिए और उसका टाइटल ट्रैक भी मैंने गाया था। पर अचानक उन्होंने कहा कि उन्हें मेरी आवाज नहीं जंच रही है। मैंने पूछा कि फिर मुझे बुलाया ही क्यों था? क्या मैं आपसे काम मांगने आया था? तो इस तरह की चीजों से इंडस्ट्री के प्रति मेरे मन में आदर कम हो गया। आप आध्यात्म की ओर भी आकर्षित हुए थे। उससे आपके जीवन में कितना संतुलन आया? आध्यात्म न होता, तो मुझमें इतनी शक्ति और हिम्मत भी नहीं होती। पिछले साल मैंने एक उद्धरण का सार समझा, तो उसके बाद मेरे मन में किसी तरह का कोई भय नहीं रहा। योग तो मैं पहले ही करता था, अब मैंने आत्म-ध्यान भी शुरू कर दिया है। खुद को पढ़ना शुरु किया है। जिंदगी से एक छात्र की तरह व्यवहार करने लगा हूं। बीच में मैं अमेरिका चला गया। मैं वहीं बसना चाहता था, लेकिन हो नहीं पाया। मां की तबीयत भी खराब हो गई और फिर उनका देहांत हो गया, तो मैं वहां नहीं रह सका। संगीत जगत को लेकर आपके मन में अब भी कोई कड़वाहट है? कड़वाहट को मैंने आने का मौका ही नहीं दिया। मैंने सोचा कि यह मेरी किस्मत है और यही चलन भी है यहां का। यह मेरी फिल्म है। जैसे मैं कोई फिल्म देखता हूं, तो चाहूंगा कि इस फिल्म की हैपी एंडिंग हो जाए, पर किसी-किसी फिल्म की नहीं होती है। मेरी भी फिल्म चल रही है। 'इंडियन आइडल' हिस्सा है उस फिल्म का, जिसे मैं अच्छी तरह से जी रहा हूं। प्रतियोगियों को चुनते वक्त खुद को भावनात्मक बहाव से कैसे रोकते हैं आप? ...और आपके जजमेंट का मापदंड क्या होता है? हुनर के साथ कोई समझौता मुझे मंजूर नहीं। हाल ही में एक दिव्यांग बच्चा आया था अरुणाचल प्रदेश से। उसकी अच्छी गायकी पर उसे हमने लिया, लेकिन अगले स्तर पर जब वह आया, तो धुरंधर लोगों के सामने नहीं टिक पाया। तो अगर आप किसी को इसलिए आगे बढ़ा रहे हैं, क्योंकि वह दिव्यांग है तो यह उसके साथ भी नाइंसाफी ही होगी।
बॉलिवुड अभिनेत्री अनुष्का शर्मा, दिलजीत दोसांझ और सूरज शर्मा स्टारर फिल्म 'फिल्लौरी' में हनुमान चालीसा पढ़ने वाले एक सीन को सेंसर बोर्ड ने हटाने का निर्देश दिया है। इस सीन में अभिनेता सूरज शर्मा फिल्म में भूत बनी अनुष्का शर्मा यानी शशि के आने पर बाथटब में बैठकर हनुमान चालीसा पढ़ते हैं। फिल्म में अनुष्का शर्मा एक भूत के किरदार में हैं और भूत से डर कर सूरज हनुमान चालीसा पढ़ते हैं। सेंसर बोर्ड को 'फिल्लौरी' का यह सीन ठीक नहीं लगा है। बोर्ड का मानना है कि हनुमान चालीसा पढ़ने से भूतों के नाश होने की मान्यता है लेकिन फिल्म के उस सीन में सूरज के हनुमान चालीसा पढ़ने पर भी शशि यानी भूत वहीं मौजूद रहती हैं। फिल्म का यह सीन धार्मिक भावनाओं को भी आहत कर सकता है। CBFC ने कहा है कि फिल्म से हनुमान चालिसा को हटा लिया जाए। इस सीन को हटाने के बाद अब दर्शकों को फिल्म के उस सीन में हनुमान चालीसा की जगह सूरज एक मंत्र पढ़ते दिखेंगे जो साफ-साफ सुनाई नहीं देगा। सेंसर बोर्ड का निर्देश है कि फिल्म के एक और सीन जिसमें जहां सांप को दिखाया गया है, उस सीन में एक स्क्रॉल चलाया जाए कि इस सीन की शूटिंग के वक्त किसी असली सांप को नुकसान नहीं पहुंचाया गया है यह केवल कंप्यूटर ग्राफिक्स है। 'फिल्लौरी' की कहानी समाज में फैले अंधविश्वास पर एक व्यंग्य है। अनुष्का शर्मा की फिल्म 'फिल्लौरी' 24 मार्च यानी आज से सिनेमाघरों में रिलीज हो रही है। फिल्म में उनके अलावा दिलजीत दोसांज, सूरज शर्मा, सौरभ शुक्ला और मेहरीन पीरजादा भी अहम भूमिकाओं में हैं।
एक्टिंग से होस्टिंग की तरफ कदम बढ़ाने वाले एक्टर सतीश शर्मा और प्रनोति प्रधान अपना नया शो 'अजी सुनते हो' काफी एंजॉय कर रहे हैं। हाल ही में वह डीटीएमएम के ऑफिस आए, तो उनसे ढेर सारी बातें हुईं। पेश है उसी बातचीत के कुछ खास अंश : Garima.Sharma1@timesgroup.com एक्टर सतीश शर्मा और प्रनोति प्रधान जीटीवी के नए शो 'अजी सुनते हो' में होस्ट के रूप में नजर आ रहे हैं। फन और गेम्स की मस्ती से भरपूर इस शो में मिस्टर एंड मिसेज शर्मा के रूप में सतीश और प्रनोति की नोंक-झोंक भी मजेदार होती है। कुछ तो नया है शो के फॉर्मेट के बारे में सतीश ने बताया,'हमारे शो में रियल लाइफ कपल्स हिस्सा ले रहे हैं। कोई एज ग्रुप या एरिया फिक्स नहीं है। देश के किसी भी हिस्से से कोई भी शामिल हो सकता है। इसमें फन गेम्स, थोड़ी बातचीत और फुल मस्ती है। जैसा कि शो में दो काल्पनिक करैक्टर हैं मिस्टर और मिसेज शर्मा, तो मिस्टर शर्मा के रोल में मुझे बहुत अच्छा लग रहा है।' वहीं, शो की मिसेज शर्मा यानी प्रनोति का कहना है कि ये करैक्टर उनकी खुद की पर्सनैलिटी से अच्छा खासा मैच होता है। वह कहती हैं, 'इस शो में मैं अपने पार्टनर से लड़ती-झगड़ती हूं, तो कभी हंसी-मजाक भी करती हूं।' आम इंसान से जुड़ाव सतीश बताते हैं कि इस शो की सबसे बड़ी यूएसपी यही है कि इसमें हिस्सा लेने वाले आम इंसान एक्टिंग नहीं कर रहे। लोगों को यही देखने में बहुत मजा आएगा। ऐसी पहल हमारे शो में ही की गई है। एक आम इंसान हमारे शो से जुड़ रहा है, ये उसकी लाइफ का भी हाई पॉइंट हो सकता है। तो इन लोगों का सिलेक्शन कैसे किया गया? इस बारे में वह बताते हैं, 'शुरू में हमें राजस्थान, मध्यप्रदेश और गुजरात के कपल्स मिले हैं। पहले इनका छोटा सा इंटरव्यू किया जाता है, जिसमें हमारी टीम देखती है कि इनसे किस मुद्दे पर अच्छी बात की जा सकती है। हर एपिसोड में नए कपल होंगे। शो में रोज एक मुद्दा उठाया जाता है। जैसे, पति-पत्नी के बीच छोटी-मोटी नोंक-झोंक, पति या पत्नी का घर पर काम नहीं करना, पति का पत्नी के साथ समय नहीं बिताना वगैरह-वगैरह। लेकिन हम अपनी बातचीत से एक सॉल्यूशन पर पहुंचते हैं। ये बहुत ही छोटे सॉल्यूशंस होते हैं। बस, इन पर हमारी नजर ही नहीं जाती। होस्टिंग को कर रहे हैं एंजॉय होस्टिंग करने में दोनों ही एक्टर्स को बहुत मजा आ रहा है। प्रनोति बताती हैं, 'अभी तक तो हम एक्टिंग ही कर रहे थे। हमें स्क्रिप्ट दी जाती थी और उसके हिसाब से डायलॉग बोलने होते थे। ऐसे में जब होस्टिंग करने का मौका मिला, तो थोड़ी नर्वसनेस तो जरूर फील हुई। लेकिन हां, जब इसे करना शुरू किया, तो बहुत अच्छा लगा। कुछ अलग करने को मिला। अब मैं बहुत एंजॉय कर रही हूं।' सतीश मानते हैं कि उन्हें भी इस शो के जरिए कुछ अलग और खास करने को मिला। मेरे घर की भी यही कहानी शो में दिखाई जाने वाली सिचुएशंस को सतीश जब अपने घर की कहानी से जोड़कर देखते हैं, तो असलियत में कुछ ऐसा ही पाते हैं। वह बताते हैं, 'मेरे घर में भी वही कहानी है, जो आमतौर पर सभी के घर पर होती है। शो में भी हम कई बार ऐसी सिचुएशंस दिखाते हैं। तो शो करने में और मजा आ रहा है। हमारी रियल लाइफ से रील लाइफ मैच कर रही है।' वहीं, प्रनोति के लिए तो ये लर्निंग एक्सपीरियंस है। उन्हें पहले ही पता चल गया कि शादी के बाद कपल्स के बीच कैसे इशूज होते हैं। यह पूछने पर कि उन्हें जरूर कुछ रियल लाइफ के टिप्स मिले होंगे? वह कहती हैं, 'पहले मेरी लिस्ट लंबी थी अपने लाइफ पार्टनर को लेकर, मगर अब ये लिस्ट छोटी हो गई है। वह एक नॉर्मल और अच्छा इंसान हो, मैं उसी से खुश हूं। जब आप शादी करते हैं, तो आपको एक लाइफ पार्टनर मिलता है। बेशक इस रिश्ते में छोटे-मोटे पेंच आते हैं, लेकिन ये बहुत ही अनोखा रिश्ता है। सिंगल होना खुशी की बात नहीं आजकल कई लोग और सिलेब्स अपने आपको हैपिली सिंगल करार देते हैं। प्रनोति की नजर में ये कितना ठीक है? वह कहती हैं कि उनकी नजर में यह एक गलतफहमी पैदा हो गई है कि सिंगल होकर हैपी हैं, लेकिन असलियत में ऐसा नहीं लगता। उन्हें लगता है कि ऐसे लोगों के रिश्ते ही खराब हैं या वे अपने रिश्ते को अच्छा बनाना ही नहीं चाहते।
Rekha.khan @timesgroup.com आमिर खान 'दंगल' के पोस्टर रिलीज़ के मौके पर कई मुद्दों पर खुलकर बातें कीं। अपने ओरिजिनल लुक को भूल चुका हूं किरण जी (उनकी निर्देशक पत्नी ) अक्सर मुझसे मजाक करती हैं कि आज से दस साल पहले मैंने जिस शख्स से शादी की थी, वह अब तक कई रूप बदल चुका है। मैं भी अपने ओरिजिनल लुक को भूल चुका हूं। किरण जी को भी मेरा 'दंगल' का यह मोटा लुक ज्यादा पसंद है। मेरा ये एल्डर्ली लुक फिल्म के साथ मैच करता है। मैं आता हूं तो लगता है वेटर आ रहा है 'मैं जब कमरे में सलमान को आते देखता हूं, तो लगता है कि कोई स्टार आ रहा है। लेकिन, जब मैं प्रवेश करता हूं तो लगता है कि जैसे कोई वेटर आ गया है।' हालांकि, उन्होंने तुरंत ही अपनी गलती सुधारते हुए कहा, 'माफ कीजिए मुझे ऐसा नहीं कहना चाहिए, क्योंकि वेटर महान लोग होते हैं। मुझे ऐसा नहीं कहना चाहिए था। लेकिन, जब सलमान दाखिल होते हैं, शाहरुख दाखिल होते हैं तो लगता है कि कोई स्टार आया है...वे मुझसे कहीं बड़े स्टार हैं और जब मैं प्रवेश करता हूं तो मेरा कोई अस्तित्व नहीं होता।' फिल्मी खबरें पढ़ें फेसबुक पर, लाइक करें NBT Movies 'सुल्तान' और 'दंगल' में कोई समानता नहीं है आमिर ने माना कि 'सुल्तान' और 'दंगल' में कोई समानता नहीं है। बस इसमें रेसलिंग कॉमन है, उसके अलावा कुछ भी सेम नहीं है। फिल्म की शैली और कहानी काफी अलग है। 'सुल्तान' के जितने भी ट्रेलर और गाने मैंने देखे। मुझे कमाल के लगे। मैं थिअटर में लगते ही फिल्म देखूंगा। मैं इसकी सफलता की कामना करता हूं। सलमान और शाहरुख हैं मुझसे बड़े स्टार 'सुल्तान' की रिलीज से दो दिन पहले 'दंगल' का पोस्टर जारी करने का फैसला जानबूझ कर लिया गया है। उनका मानना है कि सलमान खान अभिनीत फिल्म बॉक्स ऑफिस पर बड़ी सफलता हासिल करेगी। उनका कहना था, 'हां, क्योंकि 'सुल्तान' एक बड़ी हिट होगी और 'सुल्तान' देखने आने वाले लाखों लोग कम से कम थिअटर के बाहर लगा यह पोस्टर देखेंगे। सुल्तान एक बड़ी हिट होगी और इसकी ओपनिंग बेहद शानदार होगी। हम कम से कम एक कोने में खड़े रहकर कह सकेंगे कि छह महीने बाद हम भी आ रहे हैं। मुझे लगता है कि शाहरुख, सलमान, अमिताभ बच्चन ज्यादा बड़े स्टार हैं। कई स्टार हैं, जो काफी मशहूर हैं। हमारे देश में और भी कई बड़े स्टार हैं जैसे रितिक रोशन, अजय देवगन, रणबीर कपूर, रणवीर सिंह। यह तुलना करनी मुश्किल है कि कौन आगे हैं और कौन नहीं। मैं इस तरह की तुलना नहीं करता। सलमान-शाहरुख की दोस्ती पर खुश हूं 'मैं बहुत खुश हूं कि सलमान और शाहरुख एक साथ वक्त बिता रहे हैं और साथ में साइकलिंग कर रहे हैं। मैं और सलमान भले अच्छे दोस्त हैं, मगर इसका मतलब यह नहीं है कि वह अगर किसी और से दोस्ती करे तो मुझे तकलीफ होगी। बेटी की रुचि स्पोर्ट्स में है आमिर के अनुसार, 'यकीनन 'लगान' से हम देखें तो पाएंगे कि स्पोर्ट्स पर आधारित फिल्मों के प्रति लोगों का इंटरेस्ट बढ़ा है। उससे पहले स्पोर्ट्स पर फ़िल्में ज्यादा नहीं बनती थीं और अगर बनती भी थीं तो ज्यादा कामयाब नहीं होती थी। मुझे लगता है कि 'लगान' स्पोर्ट्स पर आधारित सबसे पहली सफल फिल्म थी। उसके बाद 'चक दे ' आई और वह सफल रही। आईरा की रुचि स्पोर्ट्स में काफी है और वह पेंटिंग में भी बहुत इंटरेस्ट लेती है। रीना, किरण और मैं अपने बच्चों को उनकी रुचियों के लिए प्रोत्साहित करते हैं। हमें लगता है कि बच्चों को उन चीजों में बढ़ावा देना चाहिए जिनमें उन्हें रुचि हो। साक्षी तंवर को मेरी मां ने रेकमेंड किया पत्नी की भूमिका के लिए कई लोगों का ऑडिशन हुआ था। मैं उसका खुलासा नहीं करना चाहूंगा, मगर जहां तक इस रोल में साक्षी जी को कास्ट किए जाने की बात है तो मैंने ही निर्देशक नितेश तिवारी को साक्षी जी का नाम सजेस्ट किया। मेरी अम्मी टीवी सीरियल बहुत देखती हैं और उन्हें साक्षी जी बहुत पसंद हैं। उन्होंने ही यह नाम सजेस्ट किया और जब उनका टेस्ट लिया गया तो वह नितेश तिवारी को भी पसंद आ गईं। शूटिंग के दौरान मैंने उन्हें कमाल की ऐक्ट्रेस पाया। वह एक टेक में ही परफेक्ट शॉट देती थीं। वह दृश्यों को करने के दौरान लाजवाब इमोशंस दर्शाती थीं। मैं अपने शॉट्स के लिए स्ट्रगल कर रहा होता था और वह हर शॉट सही देती थीं। मुझे तो 7-8 टेक लगते थे। फिल्म पूरी होने से पहले कही मर न जाऊं हर फिल्म में मुझे यह थॉट आता है कि फिल्म की शूटिंग के दौरान मुझे कुछ हो गया तो! और ' 'दंगल' के दौरान भी मुझे ऐसा विचार आया था। यह अक्सर तब होता है, जब फिल्म पूरी होनेवाली होती है। मैं सोचता हूं, अरे यार एक हफ्ता रह गया। मुझे कुछ हो गया तो 90 दिन की शूटिंग वेस्ट हो जाएगी। इस फिल्म में मैंने नितेश जी को एक पॉइंट पर कहा था कि मेरा 80 पर्सेंट मोटे किरदारवाला जो पोर्शन है, वह हो चुका है। अब जो 10-15 प्रतिशत जो बचा है, अगर खुदा न खास्ता मुझे कुछ हो गया तो आप किसी यंग ऐक्टर को लेकर उसे शूट कर लेना।
अपने चैट शो में मेहमानों की लिस्ट की वजह से करन जौहर का शो 'कॉफी विद करन' दिन-ब-दिन और भी मजेदार होता जा रहा है। करन जौहर को इस शो के 100वें एपिसोड के मेहमान होंगे हमारे दबंग यानी सलमान खान। यहां बता दें कि सलमान अकेले इस शो में नहीं आएंगे, बल्कि उनके साथ होंगे उनके दोनों भाई सोहेल और अरबाज़ खान भी। इस शो में करन जौहर से बातचीत में सलमान अपनी इस बात पर कायम नज़र आए कि वह अब तक वरजिन हैं। हालांकि, शो के पांचवें सीजन में उनके भाई अरबाज ने जो खुलासा किया है, उसे सुनकर आप भी हैरान रह जाएंगे। 'कॉफी विद करन' के नए प्रोमो में अरबाज खान यह इशारा करते दिख रहे हैं कि सलमान सेक्स और वर्कआउट के बगैर एक महीने भी नहीं रह सकते। इस नए प्रोमो में करन का रैपिड फायर राउंड भी दिखाया गया है। करन ने पूछा कि आपमें से कौन है, जो एक महीने बिना सेक्स का चैलेंज स्वीकार नहीं सकता? जवाब में अरबाज ने सलमान का नाम लिया। हालांकि, इसके बाद सलमान की हंसी छूट पड़ी। अपने रिलेशनशिप स्टेटस पर बातें करते हुए सलमान ने कहा, 'मैं सिंगल, कन्फ्यूज़ और इससे बाहर निकलने के रास्ते के इंतजार में हूं। सलमान इतने पर ही नहीं रुके। एक जगह करन सलमान से पूछते हैं कि आप किस ऐक्ट्रेस से शादी, साथी बनाना और दोस्ती करना पसंद करेंगे? इस पर खान ने कहा, 'मैं आपको जरूर बताऊंगा कि मैं किससे शादी करूंगा और किसे अपना साथी बनाऊंगा, लेकिन मैं दोस्ती तो कटरीना कैफ के साथ रखना पसंद करूंगा।'
1. 'हरामखोर' की शूटिंग सिर्फ 16 दिनों में पूरी कर ली गई। 2. न्यू यॉर्क इंडियन फिल्म फेस्टिवल में नवाजुद्दीन सिद्दीकी को हरामखोर के लिए बेस्ट ऐक्टर का अवॉर्ड मिला। 3. फिल्म को पहले सेंसर बोर्ड ने बैन कर दिया था लेकिन फिल्ममेकर्स ने बैन के खिलाफ FCAT (Film Certification Apellate Tribunal) में अपील कर दी। फैसला फिल्ममेकर्स के हक में रहा। 4. डायरेक्टर श्लोक शर्मा के खिलाफ महाराष्ट्र के बालभारती टेक्स्टबुक ब्यूरो ने FIR दर्ज कर दी। उन्हें आपत्ति थी कि फिल्म के प्रमोशन में उनके लोगो से मिलते-जुलते लोगो का इस्तेमाल किया गया है।
दिग्गज ऐक्टर अनुपम खेर ने अपनी मां को उपहार में देने के लिए शिमला में पहली बार घर खरीदा है। उन्होंने अपना बचपन इस शहर में किराए के घर में गुजारा है। अनुपम ने इस खबर को शेयर करते हुए एक मिनट लंबा विडियो पोस्ट किया। इसके बाद एक और विडियो पोस्ट किया, जिसमें उनकी मां इस नए घर के लिए उन्हें ढेर सारी दुआएं दे रही हैं। इस पृष्ठभूमि में हिल स्टेशन के सुंदर दृश्य हैं। विडियो शेयर करते हुए उन्होंने लिखा, 'हम भारतीय जहां पले-बढ़े होते हैं वहां अपना घर होने की इच्छा रखते हैं। इस खबर को शेयर करने में खुशी हो रही है कि हमारे पास शिमला में हमारा पहला घर है। मां को यह उपहार के रूप में दिया।' There is nothing more gratifying than your parent's blessings. Mom is thrilled with her new house. She laughs here... https://t.co/SSU6WxOJBV&mdash; Anupam Kher (@AnupamPkher) 1490551436000 विडियो में 62 वर्षीय ऐक्टर ने कहा, 'हम भारतीय अपना पूरा जीवन जहां पैदा हुए और पले-बढ़े वहां एक अपना घर होने की इच्छा के साथ गुजारते हैं। मैं शिमला में पैदा हुआ और फिलहाल मैं जूटोग में हूं जो शिमला से कुछ किलोमीटर की दूरी पर है।' अभिनेता ने बताया कि उनके पिता वन विभाग में थे और पूरा जीवन सरकारी क्वॉर्टर और किराए के घर में गुजारा। वह (अनुपम) यहां घर खरीदने में असमर्थ थे। We Indians want to have our own home in a place where we grew up. Happy 2 share, we have our 1st ever home in Shiml... https://t.co/Ti25neyq4Q&mdash; Anupam Kher (@AnupamPkher) 1490499448000 उन्होंने कहा, 'आज मैं शिमला में हूं और मैंने यहां एक छोटा सा घर खरीदा है, जिसे मैं अपनी मां को उपहार के तौर पर देना पसंद करूंगा। वह बहुत खुश हैं, वह कल से भावुक हैं और कहा कि यह सबस अच्छी बात है जो उनके साथ हो सकती थी।' अभिनेता ने कहा कि काश अगर उनके पिता उनके साथ होते तो उन्हें और खुशी होती। अनुपम ने 'सारांश', 'दिलवाले दुल्हनिया ले जाएंगे', 'बेंड इट लाइक बेकहम' और 'सिल्वर लाइनिंग्स प्लेबुक' जैसी कई बेहतरीन फिल्मों में काम किया है।
टीवी शो 'नागार्जुन: एक योद्धा' की शूटिंग के दौरान साड़ी में ऐक्ट्रेस करिश्मा तन्ना के लिए बेहद अजीब स्थिति हो गई, जब वह जमीन पर पड़े तारों में उलझ कर गिर पड़ीं। 'लाइफ ओके' के शो में करिश्मा दो रूपों में नजर आ रही हैं। इनमें से एक नागलोक का है और दूसरा धरतीलोक का। करिश्मा एक लुक में सिर पर ताज सजाए सुनहरी पोशाक में नजर आ रही हैं और अपनी दूसरी लुक के लिए वह शिफॉन की साड़ियां पहनती हैं। सेट से जुड़े एक सूत्र के मुताबिक, करिश्मा का पैर जमीन पर पड़े तारों में उलझ गया। सूत्र के मुताबिक, 'कम रोशनी के कारण करिश्मा को जमीन पर पड़े तार नजर नहीं आए और वह गिर पड़ीं। भगवान की दया से उन्हें कोई चोट नहीं आई और वह खड़ी हो गईं और बिना कोई तमाशा किए उन्होंने शूटिंग शुरू कर दी।' बता दें कि हाल ही में आयोजित दीवाली पार्टी में पहुंचीं करिश्मा वॉरड्रोब मैलफंक्शन का शिकार हो गई थीं। अपना दुपट्टा संभालती करिश्मा को ध्यान नहीं रहा कि उनका टॉप काफी ऊपर की ओर खिंच गया है और तब तक वह कैमरे में कैद हो चुकी थीं।
मुंबई लोकप्रिय सिंगर श्रेया घोषाल का कहना है कि गायक शान भले ही सख्त हैं, लेकिन जब लोकप्रिय रिऐलिटी शो 'वॉयस ऑफ इंडिया किड्स' की बात आती है तो वह बच्चों के लिए बहुत प्यारे होते हैं। शो में नीति मोहन और शेखर रवजियानी के साथ कोच की भूमिका में नजर आ रहे शान ने प्रतियोगियों को अपने घर बुलाया। वहीं श्रेया ने भी पहुंच कर सबको चौंका दिया। श्रेया ने कहा, 'जब मैं शान के बारे में सोचती हूं तो मैं उन्हें दादा कहती हूं। उनके लिए दादा शब्द तुरंत आता है। जो व्यक्तिगत तौर पर उन्हें जानते हैं उन्हें पता है कि वह अद्भुत व्यक्ति हैं। वह चीजों में हेर-फेर नहीं करते और दिल से बोलते हैं।' उन्होंने कहा, 'शान शानदार अभिभावक हैं। वह बच्चों को अद्भुत तरीके से संभालते हैं। वह सख्त होने के साथ-साथ प्यारे भी हैं।' टेलिविजन शो के प्रतियोगियों के बारे में श्रेया ने कहा, 'मैंने यह शो देखा और मैं बच्चों को जानती हूं। मुझे लगता है कि सभी बच्चे अच्छे हैं। मैं उनके लिए खुश हूं।'
मुंबई बॉलिवुड ऐक्टर सुशांत सिंह राजपूत एक बार फिर धमाल मचाने को तैयार हैं। उनकी नई फिल्म आने वाली है और उन्होंने इसका फर्स्ट लुक भी जारी किया है। महेेंद्र सिंह धोनी की बायोपिक ‘एमएस धोनी: द अनटोल्‍ड स्‍टोरी’ में दर्शकों का दिल जीतने वाले सुशांत इस फिल्म में जासूस का रोल प्ले करेंगे। सुशांत सिंह की इस नई फिल्म का नाम है ‘रोमियो अकबर वॉल्टर’। उन्होंने इसका पोस्टर अपने ट्विटर अकाउंट पर शेयर करते हुए लिखा,'Our Hero Their Spy यानी ‘हमारा हीरो, उनका जासूस।’ बता दें कि सुशांत इससे पहले ‘डिटेक्‍टि‍व ब्‍योमकेश बख्‍शी’ में भी जासूस का किरदार निभा चुके हैं। 2018 will be RAW. @RomeoAkbarWaltr @KytaProductions @VAFilmCompany @ajay0701 @bunty_walia #RAWFirstLook pic.twitter.com/sxVy23MJ9o — Sushant Singh Rajput (@itsSSR) March 26, 2017 2018 में रिलीज होने वाली इस फिल्म के निर्देशक रॉबी ग्रेवाल हैं। फिल्म के पोस्टर से फर्स्ट लुक तो काफी इंटरेस्टिंग लग रहा है। इस पोस्टर को अमिताभ बच्चन ने भी शेयर किया है। फिल्म के निर्देशक रॉबी 2009 में आई फिल्म ‘आलू चाट’ को डायरेक्ट कर चुके हैं। फिल्म की कहानी सच्ची घटना पर आधारित है। ऐसा माना जा रहा है कि इसकी कहानी 1971 में हुए भारत-पाक के युद्ध से जुड़ी हो सकती है।
Upma.Singh@timesgroup.com डायना पेंटी ने 2012 में जब फिल्म कॉकटेल से फिल्म इंडस्ट्री में कदम रखा था, तो लगा था कि वह बहुत दूर तक जाएंगी। लेकिन हुआ इसका उल्टा और डायना इंडस्ट्री से दूर हो गईं। वह 'हैपी भाग जाएगी' से वापसी कर रही हैं। हमने उनसे खास बातचीत की: 'हैपी भाग जाएगी' में आप अपनी शादी से भागती रहती हैं, जबकि रियल में फिल्म इंडस्ट्री से ही जैसे दूर भाग गई थीं। 'कॉकटेल' के बाद कहां गायब हो गई थीं? मैं कहीं दूर नहीं भागी थी। इस दौरान मैंने काफी स्क्रिप्ट पढ़ीं, लेकिन कई बार सही स्क्रिप्ट मिलने में वक्त लग जाता है। मेरे साथ भी ऐसा ही हुआ। फिर मैं इस फिल्म के डायरेक्टर मुदस्सर अजीज से मिली। उन्होंने मुझे हैपी का किरदार सुनाया और मुझे एहसास हुआ कि मुझे इस किरदार को करना चाहिए। क्या ऐसा कहा जाए कि इंडस्ट्री में आपकी पसंद की स्क्रिप्ट्स नहीं लिखी जा रहीं? यह बहुत ही पर्सनल चीज है। वैसे ही जैसे आपने एक किताब पढ़ी और आपको नहीं पसंद आई, लेकिन मैंने वही किताब पढ़ी, तो मुझे अच्छी लगी। वैसे ही मैंने जो स्क्रिप्ट पढ़ी, वह मुझे नहीं अच्छी लगी या बोरिंग लगी। मुझे अपनी पिछली फिल्म जैसा किरदार दोबारा नहीं करना था। मैं कुछ अलग करना चाहती थी, इसलिए मैंने हैपी का रोल मिलने तक इंतजार किया। वह लाउड है, बातूनी है। यह कैरक्टर मेरे कम्फर्ट जोन के बाहर है, इसलिए मेरे लिए यह रोल एक चैलेंज था, इसीलिए मैं यह फिल्म करने को तैयार हुई। क्या ऐसा था कि आपको मीरा जैसे ही रोल मिल रहे थे? हम्म, अब मुझे यह तो याद नहीं कि मुझे कैसे रोल मिल रहे थे, लेकिन इतना मैं कह सकती हूं कि जो रोल मिल रहे थे, वे मुझे ज्यादा पसंद नहीं आए। इस दौरान आपने क्या किया, कहां बिजी रहीं? मैं काम कर रही थी। मैं ऐड और शोज़ कर रही थी। स्क्रिप्ट पढ़ती थी, लोगों से मिलती थी, लेकिन दो से तीन साल लगे हैपी जैसा रोल मिलने में। इसके अलावा मैं ट्रैवल कर रही थी। खबरें ऐसी भी थीं कि आप शादी के लिए अपना करियर कुर्बान कर रही हैं? सब बकवास है। मुझे उसके बारे में बात भी नहीं करनी। मैं यहां हूं और फिल्म कर रही हूं। मुझे कोई फर्क नहीं पड़ता कि क्या कहा जा रहा है। अच्छा यह बताइए, फिल्म में हैपी क्यों भागती रहती है? हैपी पागल है (हंसती हैं)। एक्चुअली, हैपी अपनी शादी से भाग जाती है। फिर भागती रहती है, भागती रहती है और भागते-भागते पाकिस्तान पहुंच जाती है। आगे क्या होता है यह मैं आपको नहीं बता सकती। इसके लिए फिल्म देखनी पड़ेगी, लेकिन यह बहुत ही मजेदार और फील गुड फिल्म है और लोगों को बहुत मजा आएगा। आगे क्या प्लान है? हैपी के बाद फिर कुछ टाइम के लिए भाग तो नहीं जाएंगी? नहीं, मैं नहीं भागने वाली अभी। मैं लोगों से मिल रही हूं। मैं और फिल्में करना चाहती हूं। उम्मीद है जल्दी ही कुछ और फिल्में भी साइन करूंगी। रियल लाइफ में आप कैसी हैं कॉकटेल की मीरा जैसी या हैपी जैसी? मैं दोनों की मिक्स हूं, लेकिन मीरा के ज्यादा क्लोज हूं। रियल लाइफ में मैं भी मीरा की तरह ही शांत, रिजर्व और शर्मीली हूं। हालांकि, अब इतने टाइम काम करने से कॉन्फिडेंस आने के बाद मैं उतनी शर्मीली नहीं रही। मीरा का रोल करने की वजह भी यही रही कि तब मुझे लगता था कि मैं उसकी तरह हूं, तो मुझे वही करना चाहिए। फिर यह एहसास हुआ कि मैं एक ही तरह का रोल दुबारा क्यों करूं? मैंने एक बार कर लिया, अब कुछ अलग करना चाहिए।
बॉलिवुड निर्देशक-निर्माता और टीवी होस्ट करन जौहर सरोगेसी के जरिए हाल ही में जुड़वा बच्चों के पिता बने हैं। उनके दोनों बच्चे यश और रूही प्री-मच्योर जन्मे थे जिसकी वजह से करन को उन्हें घर ले जाने के लिए काफी लंबा इंतजार करना पड़ा। आखिरकार बुधवार को उनके बच्चे अस्पताल से छुट्टी पाकर घर पहुंचे। उनके घर जाते ही बच्चों से मिलने सबसे पहले करन दो 'स्टूडेंट्स' पहुंचे। हम बात कर रहे हैं सिद्धार्थ मल्होत्रा और वरुण धवन की जो परिवार के नए सदस्य से मिलने उनके घर पहुंचे। दोनों ही यहां कैजुअल लुक में नजर आए। लेटेस्ट रिपोर्ट्स की मानें तो करन को रोजाना बच्चों के चेकअप के लिए हॉस्पिटल जाना होगा। बच्चों को इन्फेक्शन न हो इसका भी खास ख्याल रखना होगा। करन ने हाल ही में बताया था कि जब उन्हें पता चला कि बच्चे प्री-मच्योर हैं तो वह घबरा गए थे। उस वक्त उन्होंने ठाना कि कैसे भी इन बच्चों को बचाना है। उन्होंने ट्विटर पर प्री- मच्योर बच्चों की देखभाल के तरीके से जुड़ा मेसेज ऐसे बच्चों के माता-पिता का हौसला मजबूत करने के लिए पोस्ट किया है। करन ने लिखा कि मैं और मेरी मां बच्चों की देखभाल करने वालों के प्रति आभार व्यक्त करते हैं। वैसे बता दें कि वरुण और सिद्धार्थ से पहले शाहरुख, रणबीर कपूर, आलिया भट्ट और अयान मुखर्जी भी करन के प्यारे बच्चों से हॉस्पिटल में मिल चुके हैं। देखें यह खास विडियो जिसमें वरुण और सिद्धार्थ करन के घर के बाहर नजर आ रहे हैं।
मुंबई अनुष्का शर्मा, दिलजीत दोसांझ और सूरज शर्मा के अभिनय से सजी रोमांस व हास्य से भरपूर फिल्म ‘फिल्लौरी’ के निर्माताओं ने बताया कि फिल्म ने भारतीय बॉक्स ऑफिस पर इस शुरुआती सप्ताहांत 15.25 करोड़ रुपये की कमाई कर ली है। यह फिल्म 24 मार्च को रिलीज हुई थी। फॉक्स स्टार स्टूडियोज के सीईओ विजय सिंह ने अपने बयान में कहा, ‘हम खुश हैं कि फिल्म ने सप्ताह के अंत में अच्छा व्यवसाय किया है। बड़े दिल के साथ बनाई गई यह एक छोटी फिल्म है और भारत में और अंतर्राष्ट्रीय स्तर पर दर्शकों द्वारा मिले प्यार से हम रोमांचित हैं।’ फिल्म 21 करोड़ रुपये में बनी है और इसने पहले ही संगीत और सैटलाइट अधिकारों को बेचकर 12 करोड़ रुपये की कमाई कर ली है। सिंह ने बताया कि फिल्म ने उत्तर भारत में अच्छा प्रदर्शन किया है। अनुष्का ने इस फिल्म का निर्माण कर्णेश शर्मा के साथ अपने घरेलू बैनर क्लीन स्लेट के तहत और फॉक्स स्टार स्टूडियोज के साथ मिलकर किया है। फिल्म समीक्षक तरण आदर्श ने ट्विटर पर पोस्ट किया, ‘सप्ताहांत में ‘फिल्लौरी’ की कमाई में लगातार इजाफा हुआ है। दिलजीत दोसांझ की लोकप्रियता के कारण उत्तर भारत में फिल्म का सबसे अच्छा प्रदर्शन रहा।’
पिछले दिनों 'बिग बॉस' के घर के सबसे एंटरटेनिंग कंटेस्टंट्स में से एक ओम बाबा अब घर से बाहर हो गए थे, लेकिन वह वास्तव में घर से बाहर नहीं हुए थे, बल्कि उन्हें 'बिग बॉस' के सीक्रेट रूम में रखा गया था। अब बाबा वापस 'बिग बॉस' के घर एंट्री मार चुके हैं। घर में एंट्री मारने के बाद मनु और मोनालिसा को लेकर उन्होंने कुछ खुलासे भी किए। 'बिग बॉस' ने अनाउंस किया कि ओम स्वामी को इस घर में वापस आना होगा, क्योंकि कंटेस्टंट उन्हें वापस उस घर में देखना चाहते हैं। ओम स्वामी, जो कि सीक्रेट रम में बैठकर 'बिग बॉस' के घर की सारी गतिविधियां देख रहे थे, काफी डिस्टर्ब हुए और 'बिग बॉस' को इस बारे में शिकायत करते रहे। वापस बुलाहट की बात पर ओम स्वामी ने कहा, 'वो लोग मुझे क्यों वापस बुलाना चाहते हैं? वे सारे स्वार्थी हैं। वे सिर्फ पैसों के लिए यह गेम खेल रहे हैं। अब मुझे यह खेल समझ आ गया है।' और फिर वह यह कहते हुए घर में लौटने को तैयार हो गए कि हां, वह लौटेंगे और यह गेम जीतेंगे और जीती हुई रकम गरीबों को दान करेंगे। शाम हुई और ओम शांति घर में फिर से लौटे। मनु, मानवीर, नवीन और लोकेश सब आकर गले मिले, जबकि नवीन उनके आने से सबसे ज्यादा खुश हुए। ओम स्वामी ने कहा कि वह घर ओम बनकर लौटे हैं, स्वामी ओम बनकर नहीं। घर के लोग उनके साथ बातचीत में व्यस्त थे कि 'बिग बॉस' ने 'पर्दा फाश' नाम का बम फोड़ दिया। जहां स्वामी जी लौटने पर लोगों से यह कह रहे थे कि वह किसी खास काम को करने के लिए बाहर गए थे, वहीं 'बिग बॉस' ने अपने चिट्ठी में यह साफ कर दिया कि वह कहीं नहीं गए थे, बल्कि सीक्रेट रूम में थे। फिर स्वामी जी को यह छूट दी गई कि वह किसी 6 कंटेस्टंट का राज खोल सकते हैं, जो भी उन्होंने सीक्रेट रूम से बैठकर देखा है। और टास्क की शुरूआत हुई। सबसे पहले उनका टारगेट बनीं मोनालीसा और मनु से भी उनके रिश्ते को लेकर उनसे कहा। ओम शांति ने मोना से कहा कि मनु का प्यार और सहानुभूति झूठा है और उन्होंने कैमरे के सामने यह स्वीकार किया है कि वह अकेले हैं और 'बिग बॉस' के बाहर उनकी एक ही फ्रेंड है। उन्होंने लोकेश के साथ धोखा करने के लिए भी मनु को कटघरे में खड़ा किया, जिन्हें वह अपना बहन मानते हैं। लेकिन, ऐसा लगा कि ओम स्वामी के इस खुलासे के बाद मनु उनसे नाराज दिख रहे थे। वैसे, केवल मनु ही नहीं, बल्कि मोनालिसा भी उनसे नाराज दिखीं।
मुंबई मशहूर कमीडियन कपिल शर्मा ने अब BMC के खिलाफ बॉम्बे हाई कोर्ट का रुख किया है। BMC ने कपिल को वर्सोवा स्थित उनके बंगले के एक हिस्से को तोड़ने का नोटिस दे रखा है। इसी नोटिस के खिलाफ कपिल शर्मा ने हाई कोर्ट का दरवाजा खटखटाया है। गौरतलब हो कि मुंबई की वर्सोवा पुलिस ने पर्यावरण कानून का कथित उल्लंघन करने के मामले में मशहूर स्टैंड-अप कमीडियन कपिल शर्मा के खिलाफ FIR दर्ज की थी। पुलिस ने बताया था कि कपिल शर्मा ने वर्सोवा स्थित अपने बंगले के पीछे मैंग्रोव को नुकसान पहुचाया और साथ ही अवैध निर्माण भी कराया है। मुंबई उपनगरीय जिला अधिकारियों को इसके जांच का आदेश दिया था। जांच के बाद कपिल शर्मा के खिलाफ केस दर्ज कराया गया था। कपिल शर्मा का ये विवाद उनके द्वारा प्रधानमन्त्री नरेंद्र मोदी के ट्विटर हैंडल को टैग कर किये गए एक ट्वीट के बाद शुरू हुआ था, जहां उन्होंने लिखा था कि 'मैं पिछले पांच साल से 15 करोड़ का टैक्स चुका रहा हूं, उसके बाद भी मुझे अपना ऑफिस बनाने के लिए बीएमसी के अफसरों को पांच लाख का घूस देना होगा।' BMC अधिकारी पराग मसूरकर ने नवभारत टाइम्स को बताया कि 'कपिल के ऑफिस में जो काम बंद करवाया गया था वो गैरकानूनी और अवैध निर्माण के लिए किया गया था। वह अपने बंगले के ऊपरी मंजिल और उसके पीछे की जमीन पर अवैध निर्माण कर रहें थे।'
टेलिविजन धारावाहिक 'ये रिश्ता क्या कहलाता है' के किरदार नैतिक सिंघानिया के नाम से मशहूर अभिनेता करण मेहरा 'बिग बॉस' के 10वें संस्करण में नजर आएंगे। उनका कहना है कि शो स्क्रिप्टेड नहीं है। करण ने कहा कि शो में शामिल होने से पहले वह भी यही सोचते थे कि यह स्क्रिप्टेड होती है। करण ने कहा, 'हमें अपनी धारणाएं बदलनी चाहिए। अगर हम किसी चीज का हिस्सा नहीं हैं तो हम उस पर टिप्पणी कैसे कर सकते हैं? आज इसका हिस्सा होने के कारण मैं कह सकता हूं कि 'बिग बॉस' स्क्रिप्टेड नहीं है।' उन्होंने कहा, 'उन्होंने मुझे जो चाहे करने की आजादी दी है, क्योंकि एक बार घर में प्रवेश करने के बाद आप ही होते हैं। 'बिग बॉस' को लेकर कई भ्रांतियां हैं और जब मैं उनसे (निर्माताओं) मिला तो मेरी सोच बदल गई।' शो का पहला एपिसोड रविवार रात को प्रसारित हुआ।
1. ओके जानू मणिरत्नम की तमिल की सुपरहिट फिल्म ओके कनमनी का हिंदी रीमेक है। 2. ओके जानू में आशिकी 2 की हिट जोड़ी- आदित्य रॉय कपूर और श्रद्धा कपूर को एकबार फिर साथ पर्दे पर नज़र आए हैं। 3. आशिकी 2 की तरह फिल्म को म्यूजिकल रोमांटिक फिल्म बनाने की कोशिश की गई है। फिल्म के गाने लिखें हैं मशूहर गीतकार गुलजार ने और संगीत दिया है एआर रहमान ने। 4. 1995 की मणिरत्नम की फिल्म बॉम्बे के एआर रहमान के सुपरहिट सॉन्ग हम्मा-हम्मा के रीमिक्स वर्जन को फिल्म में नए अंदाज में शूट किया गया है और वही मैजिक क्रिएट करने की कोशिश की गई है। 5. प्रड्यूसर करण जौहर के कहने पर शाहरुख खान फिल्म में कैमियो करने के लिए तैयार हुए।
करन जौहर के चैट शो पर ज्यादातर सिलेब्रिटीज़ रैपिड फायर राउंड में उनके ट्रिकी सवालों पर क्लीन बोल्ड हो जाते हैं, लेकिन बॉलिवुड के 'खिलाड़ी' अक्षय कुमार की पत्नी और 'मिस फनीबोन्स' के नाम से मशहूर एक्ट्रेस-राइटर ट्विंकल खन्ना ने करण के शो पर उन्हीं की बोलती बंद कर दी। ट्विंकल ने करण के सवालों के जवाब तो दिए, लेकिन साथ ही उल्टे करन से ऐसे-ऐसे सवाल कर डाले कि करन के पास खामोश रह जाने के अलावा कोई चारा नहीं बचा। शो में ट्विंकल ने करन के सामने न केवल जनरल नॉलेज के सवालों की झड़ी लगा दी, बल्कि उनसे सलमान खान, शाहरुख खान और आमिर खान में से सबसे कूल खान चुनने को कहा। ट्विकंल और अक्षय यहीं नहीं रुके। उन्होंने आगे मजाक करते हुए कहा, 'आप इसमें फवाद खान का नाम भी क्यों नहीं शामिल कर लेते!' इस पर करन बस शरमा कर खामोश रह गए। उन्होंने हार मानते हुए कहा कि 'आपने तो मेरी बोलती ही बंद कर दी है।' दरअसल, सब जानते हैं कि पाकिस्तानी एक्टर फवाद खान करन जौहर के फेवरिट एक्टर्स में से एक हैं। हाल ही फिल्म 'ऐ दिल है मुश्किल' के दौरान फवाद को लेकर हुए विवाद के बाद करन ने पाकिस्तानी एक्टर्स के साथ भविष्य में काम नहीं करने की बात कही थी, इसलिए वह फवाद का नाम लेने से बच रहे हैं।
जैकी श्रॉफ और नीना गुप्ता ने एक साथ पहली बार एक शॉर्ट फिल्म 'खुजली' में काम किया है, जिसमें ये दोनों एकदम अलग अंदाज में नजर आने वाले हैं। यूट्यूब के चैनल टेरिबिली टिनी टॉकीज (टीटीटी) एक शॉर्ट फिल्म के साथ आ रहा है। यह शॉर्ट फिल्म इन दोनों किरदारों के अंदर दबी इच्छाओं पर आधारित है, जिसके बारे में उनके बीच 25 वर्षों के वैवाहिक जीवन में कभी बात नहीं हुई। यह विडियो वेबसाइट पर शुक्रवार को रिलीज किया जाएगा। जैकी ने एक बयान में कहा, 'खुजली एक हल्की व दिल को छूने वाली फिल्म है। मुझे इसकी कहानी और जिस तरह सोनम नायर (निर्देशक) ने इसे सुनाया वह बहुत अच्छा लगा। मैंने टीटीटी की टीम के साथ काम कर काफी आनंद उठाया।' फिल्म के इंटीमेट सीन्स पर जैकी ने कहा, 'जब निर्देशक अपने हाथ में कोड़ा पकड़ लेता है तो एक अभिनेता के लिए ऐसे सीन करना आसान हो जाता है।' नीना इसके जरिए पहली बार किसी शॉर्ट फिल्म में नजर आएंगी। नीना ने कहा, 'खुजली की शूटिंग करते वक्त इसकी स्क्रीप्ट पढ़ने जितना ही मजा आया। जब कलाकारों ने इस फिल्म में काम करने के दौरान इतना आनंद उठाया है तो मुझे यकीन है कि दर्शक भी इसका इतना ही आनंद उठाएंगे। यह एक बेहतरीन अनुभव था।'
जॉन अब्राहम की पिछली फिल्म 'रॉकी हैंडसम' भले नहीं चली लेकिन उनके काम की खूब तारीफ हुई। इन दिनों वे चर्चा में हैं अपनी आने वाली फिल्म 'ढिशूम' से। हमसे बातचीत के दौरान उन्होंने फिल्म, ऐक्शन, अपनी इंजरीज, फुटबॉल टीम और पायरेसी के अलावा निजी जिंदगी के बारे में भी कई बातें शेयर कीं। l. 'ढिशूम' के दौरान वरुण धवन के साथ आपकी बॉन्डिंग के काफी चर्चे रहे हैं। वरुण को मैं तब से जानता हूं, जब मैंने 'देसी बॉयज' में उनके भाई रोहित धवन के साथ काम किया था। उसी दौरान मेरी वरुण से दोस्ती हो गई। तबसे मैं रोहित से मिलने उनके घर जाया करता था इसलिए जब वरुण के साथ 'ढिशूम' करने का मौका आया तो हमें कोई दिक्कत ही नहीं हुई। वरुण भी 'दिलवाले' में शाहरुख जैसे सीनियर के साथ काम कर चुका था। मेरे साथ फिल्म करते हुए उसे लगा जैसे अपने बड़े भाई के साथ काम कर रहा हो। इसमें वरुण और जैकलीन के साथ ऐक्शन करते हुए बहुत मजा आया। 2. आपको ऐक्शन करते हुए सबसे ज्यादा डर कब लगा था? देखिए जब भी ऐक्शन करता हूं मेरी दिल की धड़कनें बढ़ जाती हैं। मगर मेरा सबसे बड़ा डर यही है कि मुझे डर नहीं लगता और इसी वजह से मुझे मार लगती है। मान लीजिए मुझे ऊंचाई से छलांग लगानी है तो मैं अपने किरदार के बारे में सोचता हूं कि कबीर शेरगिल कैसे कूदेगा। मैं उस वक्त स्टंट के रिस्क के बारे में विचार नहीं करता। अब जैसे 'फोर्स 2' में मेरे चरित्र का नाम एसीपी यशवर्धन है। मैं इस फिल्म के लिए 150 की फ़ीट से लटक रहा था और मुझे कांच को तोड़ते हुए छलांग लगानी थी, जो मैंने किया। मैं अपने तमाम स्टंट खुद करता हूं और इस चक्कर में कई बार चोटिल हो चुका हूं। 'फोर्स 2' के दौरान मेरे घुटनों की तीन बार सर्जरी हुई है। फिल्म 'ऐतबार' में मेरा हाथ टूट गया था। दूसरी फिल्म में मैंने पैर तुड़वा लिया था, मगर एक बात कहना चाहूंगा कि आप जब भी ऐक्शन के बाद ठीक होकर निकलते हो, पहले से ज्यादा स्ट्रॉन्ग हो जाते हो। 3. ऐसे कौन-से हालत होते हैं जब आपको 'ढिशूम' कहने को दिल करता है? पहले तो मैं यह बता दूं कि मैं एक नॉन-वायलेंट शख्श हूं। आज तक मैंने या किसी ने मेरे लिए 'ढिशूम' नहीं किया है। मुझे लगता है कि करप्शन और रिश्वत एक ऐसा मुद्दा है जिसे हर बार ढिशूम कहने को दिल करता है। भ्रष्टाचार और ब्राइबरी मैं बर्दाश्त नहीं कर पाता। इसके अलावा मैं नशे के सख्त खिलाफ हूं। ड्रग्स को मैं जोरदार ढिशूम करना चाहूंगा। 4. कई साल से आप फिटनेस आइकॉन कैसे बने हुए हैं? हमारे ऑफिस में एक लड़का है, जो 25 साल का है और उसने हाल ही में फिटनेस पर काम करना शुरू किया है। मैंने उससे कहा कि उसे और ज्यादा फिट होना पड़ेगा क्योंकि उसकी स्पर्धा जॉन अब्राहम से है। देखिए मैं साल दर साल और ज्यादा फिट होता जाऊंगा क्योंकि वही मेरी जीवन शैली है। फिटनेस मेरे अंदर है। मैं इस मामले में जरा सा भी रुकने वाला नहीं हूं। मैं पांच साल बाद इससे भी ज्यादा फिट नजर आऊंगा। असल में फिटनेस के मामले में मैं घोड़े की तरह ही हूं, जिसकी नजर हमेशा सामने रहती है। मैं संयमित जीवन जीने में यकीन रखता हूं। लेट नाइट पार्टी नहीं करता। नशे से कोसों दूर रहता हूं। नियमित रूप से वर्क आउट करता हूं। 5. एक समय आपके बारे में कहा जाता था कि मॉडल ऐक्टिंग नहीं कर सकता लेकिन फिर आप पर से यह आरोप हट गया। आपके लिए ट्रांसफॉर्मेशन का दौर कब आया? जिस वक्त मेरी 'धूम' आई, उस वक्त मेरी ऐक्टिंग को लेकर बहुत निंदा हुई थी। मगर उसी दौरान मैं 'वाटर' भी कर रहा था। वही दौर था जब 'वाटर' ऐकडेमिक अवॉर्ड्स के लिए गई। उस वक्त मुझे सर स्टीवन स्पीलबर्ग ने कहा था कि मेरे अभिनय का अंदाज अलग है और मैं हक्का -बक्का रह गया था। वहीं से मैंने भूमिकाओं में प्रयोग करने शुरू कर दिए। मैंने नाकामी का बोझ भी सहा और मेरे लिए वह जरूरी था। मुझे एक बार प्रड्यूसर-डायरेक्टर आदित्य चोपड़ा ने भी कहा था कि फिल्मों को लेकर मेरा चुनाव हमेशा इंटेलिजेंट और अलग रहा है। हालांकि मेरी चॉइसेज ज्यादा चली नहीं। फिर चाहे वह 'नो स्मोकिंग' हो 'काबुल एक्सप्रेस' हो अथवा 'जिंदा' या फिर 'वाटर' रही हो। मैंने अपनी ओर से अलग तरह का सिनेमा किया। धीरे-धीरे लोगों ने मुझे अपनाना शुरू कर दिया। मैंने जब प्रड्यूसर के तौर पर 'विकी डोनर' और 'मद्रास कैफे' की, तो लोगों को लगा कि यह सोच भी सकता है। मैं बस अपनी मेहनत करता गया। मेरी आलोचना करने वाले खत्म हो गए और मैं आज भी यहीं हूं। 6. सोशल नेटवर्किंग साइट्स पर आजकल सिलेब्रिटीज को खूब निशाना बनाया जाता है। उनकी बातों या कृत्य पर फौरन ट्रोलिंग शुरू हो जाती है। इसे आप कैसे देखते हैं? सोशल नेटवर्किंग साइट्स पर ये सब आसानी से इसलिए होता है कि आम तौर पर अब्यूज करने वाले का कोई चेहरा नहीं होता। वह ट्विटर हैंडल के पीछे रहकर वार करता है। वे तलवार के साथ नहीं लड़ते। अब मर्द वहां मर्द नहीं रह गए। वैसे मैं यह भी कहना चाहूंगा कि यह एक सशक्त माध्यम है। यहां पर कई अच्छे लोग हैं, जो सोशल मुद्दों पर अपनी आवाज उठाकर समाज का भला करते हैं। अब हर चीज के फायदे-नुकसान की तरह सोशल नेटवर्किंग का लाभ भी है और हानि भी। 7.आजकल लीक होती फिल्मों के बारे में आप क्या कहना चाहेंगे? मुझे तो इस बात का डर बुरी तरह से सता रहा है कि कहीं 'ढिशूम' भी लीक न हो जाए। अगर ऐसा हुआ और मैंने लीक करने वाले बंदे को पकड़ लिया तो 'ढिशूम' करके उसकी ऐसी-तैसी कर दूंगा। हमने इससे बचने के लिए अपनी फिल्म को डीवीडी नहीं बल्कि केडीएम फॉर्मेट में सेंसर के लिए भेजी थी। फिर भी लीक का डर तो बना ही रहता है। पायरेसी बहुत ही खराब बात है, इससे करोड़ों का दांव लगा होता है। पायरेसी करने वालों को कभी माफ नहीं किया जाना चाहिए। 8. फिल्म 'रॉकी हैंडसम' में आपके काम की सराहना हुई मगर फिल्म बॉक्स ऑफिस पर चली नहीं? असल में उसके कई कारण थे। फिल्म एक बच्ची के अपहरण पर आधारित थी और इस कारण सेंसर ने उसे ए सर्टिफिकेट दे दिया था, उनका कहना था कि थीम अडल्ट है। जबकि फिल्म में ऐसा कुछ भी नहीं था। हमने बहुत सारे सीन काट दिए थे,हालांकि अडल्ट करार दिए जाने पर हमने वे सभी सीन वापस डाल दिए थे। हमारे दुर्भाग्य से उसी दौरान इंडिया और ऑस्ट्रेलिया का टी-ट्वेंटी मैच था, जिसका हमारी फिल्म पर बहुत बुरा प्रभाव पड़ा। खैर जो हुआ सो हुआ। 9.आपकी शादी को लेकर भी चर्चाएं चलती रहती हैं कि आपकी निजी जिंदगी में कुछ समस्याएं हैं? मैंने अपने व्यक्तिगत जीवन को हमेशा निजी रखा है। मैं सिर्फ इतना कहना चाहूंगा कि उस मोर्चे पर सब कुछ उम्दा है। सब बेहतरीन है। अरे! जब मैं टेंशन नहीं लेता तो दूसरों को टेंशन लेने की जरूरत क्या है।
टेलिविजन की दुनिया में रिऐलिटी शोज का एक अलग ही मुकाम रहा है। ज़रूरत और समय के हिसाब से इन शोज में भी तमाम तरह के एक्सपेरिमेंट्स किए गए हैं। पहले जहां रिऐलिटी शोज केवल सिंगिंग और डांसिंग तक ही सीमित हुआ करते थे, वहीं अब ये इससे हटकर पर्सनल रिलेशन, ऐडवेंचर, मैरिज, लव अफेयर जैसी चीजों तक जा पहुंचे हैं। एमटीवी पर हाल ही में टेलीकास्ट हुए रिऐलिटी शो 'लव स्कूल' के सीजन-2 का यूथ में जबर्दस्त क्रेज़ देखने को मिल रहा है। हाल ही 'लव स्कूल' के सेट पर कई ऐसे सीन शूट किए गए जो युवाओं की मॉर्डन लाइफ को रिफ्लेक्ट करते हैं। उम्मीद की जा रही है कि सीजन-1 की ही तरह सीजन-2 को भी दर्शकों का भरपूर प्यार मिलेगा। हाल ही एनबीटी को जयपुर में बनाए गए 'लव स्कूल' के सेट पर जाने का मौका मिला, जहां से हम अपने रीडर्स के लिए लेकर आए हैं ढेर सारी गॉसिप्स और इस शो से जुड़ी कुछ अनसुनी बातें। पेश है यह रिपोर्ट : अनुषा-करण लेते हैं लव क्लास इन दिनों करण कुंद्रा और अनुषा दांडेकर की गिनती छोटे पर्दे के सबसे हॉट कपल्स में हो रही है। यह रियल लाइफ कपल पहली बार स्क्रीन पर कपल्स को प्यार का पाठ पढ़ाने आया है। अलग-अलग शहरों से आए कई कपल अपनी लव लाइफ से खुश नहीं हैं। करण और अनुषा इनके बीच बढ़ रही दूरियों को खत्म करने का प्रयास करते नजर आने वाले हैं। जब अनुषा से हमने उनके एक्सपीरियंस के बारे में जानने की कोशिश की, तो उन्होंने बताया कि 'मैं बेहद हैरान हूं कि हम इस सेंचुरी में आने के बाद भी सोच और नजरिए से आज भी छोटे ही हैं। अब भी लड़कियां खुद को लड़कों से कमतर ही आंकती हैं। वे अपने प्यार को बचाए रखने के लिए अपनी सेल्फ रिस्पेक्ट की कुर्बानी तक देने को तैयार हैं। बहुत दु:ख होता है यह सब देखकर। मैं यही कोशिश करती हूं कि लड़कियों को यह सिखा सकूं कि प्यार के साथ अपनी सेल्फ रिस्पेक्ट का भी ख्याल रखें, क्योंकि आप जब खुद से प्यार नहीं करोगे, तो लोग भी आपसे प्यार नहीं करेंगे।' गे कपल्स भी आए थे ऑडिशन में 'लव स्कूल-2' के इस शो के लिए पूरे इंडिया से तमाम तरह के कपल्स ऑडिशन देने आए थे। इन्हीं कपल्स के बीच एक गे कपल भी मौजूद था। एक ओर जहां कई लोग समाज के डर से अपने रिश्तों को छुपाते हैं, वहीं इस कपल के जज्बे को देखकर अनुषा और करण भी उनके कायल हो गए। हालांकि किन्हीं कारणों से इस कपल को फाइनल राउंड में एंट्री नहीं मिल पाई, लेकिन इनकी प्रेम कहानी ने अनुषा और करण को इंप्रेस जरूर कर दिया। करन की मां ने दिए थे टिप्स अनुषा और करण बाकी कपल्स को तो प्यार बनाए रखने के लिए ढेर सारे टिप्स दे रहे हैं, मगर खुद करण और अनुषा अपनी रिलेशनशिप को मजबूत बनाए रखने के लिए किससे टिप्स लेते हैं/ जब हमने यह पता लगाने की कोशिश की, तो यह खुलासा हुआ कि करण की मम्मी आए दिन अनुषा को एक बेहतरीन गर्लफ्रेंड बनने की टिप्स देती रहती हैं। हाल ही में उन्होंने अनुषा को कम बोलने की नसीहत दे डाली। साथ ही करण के पैरेंट्स ने बाकी कंटेस्टेंट्स को भी रिलेशनशिप को खुशगवार बनाए रखने के मंत्र दिए।
लंबे समय बाद बड़े पर्दे पर वापसी कर रहीं बॉलिवुड ऐक्ट्रेस रवीना टंडन की फिल्म 'मातृ' का ट्रेलर रिलीज हो गया है। इस ट्रेलर के जरिए रवीना ने एक बार फिर साबित कर दिया है कि वह इंडस्ट्री की बेहतरीन ऐक्ट्रेसेज में से एक हैं। यह ट्रेलर एक मां की दर्दनाक कहानी बयां करता है जो अपनी बेटी को खो चुकी है। इसमें रवीना एक ऐसी मां के किरदार में हैं जो अपनी बेटी के सामूहिक बलात्कार और हत्या के बाद इंसाफ की लड़ाई लड़ती हैं। उनकी इस लड़ाई में पुलिस तो क्या उनके पति तक उनका साथ छोड़ देते हैं। केस वापस लेने की धमकी के बाद रवीना का कानून पर से भरोस उठ जाता है जिसके बाद वह अपने तरीके से ही गुनहगारों को सबक सिखाती हैं। Witness a #Maatr that crosses all the boundaries to do the impossible. Saga unfolds in cinemas on 21st April, 2017. #MaatrPoster pic.twitter.com/CtkatbIzcI — Maatr The Film (@MaatrTheFilm) March 21, 2017 हाल ही में इस फिल्म का पहला पोस्टर रिलीज हुआ था। पोस्टर पर अलग-अलग भाषाओं में 'मां' लिखा हुआ है, जो बहुत ही खूबसूरत एक्सपेरिमेंट है। रवीना टंडन की फिल्म 'मातृ -द मदर' का निर्देशन अशतर सैयद ने किया है। फिल्म 21 अप्रैल को रिलीज के लिए तैयार है। रवीना टंडन इससे पहले साल 2015 में रिलीज हुई फिल्म 'बॉम्बे वेलवेट' में दिखाई दी थीं, लेकिन यह फिल्म दर्शकों के बीच कोई धमाल नहीं मचा पाई थी।
निर्देशक संजय लीला भंसाली ने अपनी अगली फिल्म 'पद्मावती' को लेकर स्पष्टीकरण जारी किया है। उन्होंने कहा है, 'पद्मावती ऐसी फिल्म होगी जिसपर हर भारतीय को गर्व होगा। मेरी फिल्म पद्मावती को लेकर कई गलत धारणाएं और गलतफहमियां हैं। मुझे लगा कि इन सभी गलतफहमियों और धारणाओं को साफ कर दूं।' भंसाली के इस स्पष्टीकरण में लिखा गया है, 'पद्मावती' फिल्म राजपूत रानी की प्रतिष्ठा, सम्मान और गरिमा के लिए की गई अदम्य लड़ाई की कहानी है। यह एक ऐसी फिल्म होगी जिसपर हर भारतीय को गर्व होगा। मेरी टीम और मैंने इस फिल्म को बनाने के लिए रानी पद्मावती पर हर उपलब्ध जानकारी के हर पहलू की पूरी जानकारी ली है। मेरी स्क्रिप्ट में रानी पद्मावती और अलाउद्दीन खिलजी के बीच कोई कथित रोमांटिक दृश्य या काल्पनिक गाना कभी नहीं था। मैं दोबारा फिर से कहना चाहूंगा कि फिल्म में रानी पद्मावती और अलाउद्दीन खिलजी के बीच कोई कथित रोमांटिक दृश्य या काल्पनिक गाना नहीं है। हालांकि हमने विभिन्न मीडिया प्लैटफॉर्म में इस पर कई बार स्पष्टीकरण दिया है।' उन्होंने लिखा है, 'फिल्म के खिलाफ बर्बरता ने मुझे बहुत दर्द दिया है। केवल अफवाह पर आधारित यह हिंसा अनुचित है। एक कलाकार के रूप में मैं भी अभिव्यक्ति की स्वतंत्रता पर विश्वास करता हूं, लेकिन मैं इस अभिव्यक्ति स्वतंत्रता के साथ जुड़ी जिम्मेदारी के बारे में भी जानता हूं। हम किसी भी समुदाय की भावनाओं को चोट पहुंचाने का इरादा नहीं रखते हैं और आत्मविश्वास से कह सकते हैं कि पूरे मेवाड़ को फिल्म पर बहुत गर्व होगा। मेरी टीम और मैं कुछ राजपूत नेताओं से मिले, जिन्होंने हमारा स्पष्टीकरण स्वीकार किया है और हमारी सहायता करने के लिए सहमति जताई है साथ ही उन्होंने हमारे पत्र पर हस्ताक्षर किया है और फिल्म के निर्माण में समर्थन में सहयोग करने का वादा किया है। मुझे आशा है कि फिल्म के बारे में सभी गलत धारणाएं और गलतफहमी दूर हो जाएगी। मैं फिल्म बिरादरी और मीडिया का शुक्रिया अदा करता हूं, जो लगातार फिल्म के समर्थन में बोलते रहे हैं और जिन्होंने कलाकारों के खिलाफ किसी भी प्रकार के हिंसात्मक कार्यवाही का विरोध किया है।'
हाल ही में अक्षय कुमार और ट्विंकल खन्ना की वजह से करन जौहर का चैट शो 'कॉफी विद करन' काफी चर्चा में रहा था और अब सुर्खियां बन रहे हैं इस शो के अगले मेहमान। खबर है कि रणबीर कपूर और रणवीर सिंह इस शो के अगले मेहमान होंगे और इनकी वजह से शो में होगा ढेर सारा फन। स्टार वर्ल्ड चैनल ने इस शो का टीज़र ट्विटर पर शेयर किया है, जिसमें रणबीर और रणवीर दोनों खूब मस्ती करते दिख रहे हैं। हालांकि, दोनों सितारे अब तक फिल्मी पर्दे पर एकसाथ नज़र नहीं आए हैं, लेकिन यकीनन करन जौहर के इस चैट शो में इन्हें देखकर फिल्मनिर्माता अब अपनी फिल्म के लिए इनके पीछे जरूर पड़ेंगे। The dynamic duo on #KoffeeWithKaran! With #RanbirKapoor & @RanveerOfficial in the house, it's going to be an explos... https://t.co/SbOoqpb92l&mdash; Star World (@StarWorldIndia) 1479659979000 इस टीज़र के शुरुआत में रणबीर कहते नज़र आ रहे हैं 'सिंगल होना बोरिंग है, स्पेस चाहिए तो नासा जाओ'। इतना ही नहीं, इस शो में रणवीर और रणबीर दोनों कटरीना के 'चिकनी चमेली' गाने पर डांस करते दिख रहे हैं और अंत में रणवीर सिंह खुद को ही विनर साबित कर देते हैं। इनके अंदाज़ देख आपकी भी हंसी छूट जाएगी। करन के इसी चैट शो 'कॉफी विद करन' के पहले एपिसोड में शाहरुख ने रणवीर पर फिल्म 'बेफिक्रे' में पैडेड अंडरवियर पहनने का आरोप लगाया था, जिसके बारे में रणवीर सिंह ने कहा, 'मैं 'बेफ्रिके' के पोस्ट प्रॉडक्शन वाले काम के पैसे बचा रहा था, वरना उन्हें VFX के जरिए एडिटिंग करनी पड़ती।' इस शो के पांचवे सीजन में बॉलीवड किंग शाहरुख खान-आलिया भट्ट, ट्विंकल खन्ना-अक्षय कुमार जैसे स्टार्स आ चुके हैं। इनके अलावा अपनी पत्नी मीरा के साथ शाहिद कपूर के भी यहां पहुंचने की चर्चा है।
खबर है कि एम.टी. वासुदेव नायर के चर्चित नॉवल 'रंदामूझम' की कहानी पर आधारित फिल्म में बॉलिवुड के सुपरस्टार अमिताभ बच्चन भीष्म के रोल में नज़र आ सकते हैं। बता दें कि इस फिल्म में भारतीय महाकाव्य महाभारत की कहानी होगी, जिसमें भीम के किरदार पर सबसे अधिक फोकस किया जाएगा, जो कि पांडवों में दूसरे नंबर पर थे। फिल्म के डायरेक्टर एन.ए. श्रीकुमार मेनन ने कहा, 'अमिताभ से इस बारे में सम्पर्क किया गया है। बातचीत चल रही है।' उन्होंने कहा, 'वह इस रोल के लिए सबसे योग्य हैं।' मलयालम ऐक्टर मोहनलाल भीम के किरदार में नज़र आएंगे, जो कि फिल्म का लीड किरदार होगा। श्रीकुमार ने कहा कि वह इस फिल्म के लिए अलग-अलग भाषाओं से ऐक्टर्स चुन रहे हैं। श्रीकुमार ने बताया कि यह फिल्म दो हिस्सों में होगी, जो कि 700 से 800 करोड़ रुपए के बजट में तैयार की जाएगी और इसलिए यह भारतीय फिल्म जगत की सबसे महंगी फिल्म होगी। यह कई भाषाओं में तैयार की जाएगी, जिसमें हिन्दी, मलयालम, तमिल, तेलुगू और इंग्लिश के अलावा कुछ विदेशी भाषाओं में भी डब की जाएगी। उन्होंने बताया कि अकैडमी अवॉर्ड जीत चुके कई टेक्निशन को भी इस फिल्म में शामिल किया जाएगा। फिल्म की शूटिंग साल 2018 के अंत तक शुरू होगी और उम्मीद की जा रही है कि फिल्म साल 2019 के अंत या 2020 तक रिलीज़ की जाएगी।
फिल्ममेकर संजय लीला भंसाली बॉलिवुड के उन डायरेक्टरों में से हैं, जिनका जोर वास्तविकता और खूबसूरती पर खास होता है और दीपिका पादुकोण कुछ ऐसी ही कोशिशों पर आगे बढ़ती दिख रही हैं। अपने कैरक्टर में पूरी तरह से ढलने के लिए दीपिका अपने बालों को बढ़ाने को लेकर एक्स्ट्रा मेहनत कर रही हैं और इसे मेंटेन भी रख रही हैं। 'पद्मावती' में वह रानी पद्मावती (जो रानी पद्मिनी के नाम से भी चर्चित थीं) के रोल में नज़र आ रही हैं, जिनके बारे में कहा जाता रहा है कि वह काफी खूबसूरत थीं। उस समय में महिलाओं के बाल लंबे होते थे और इसलिए दीपिका ने इस कैरक्टर में ढलने के लिए तैयारियां पहले से ही शुरू कर दीं। वह अपने बालों को नहीं कटवा रहीं। ऐक्ट्रेस के एक करीबी सूत्र ने बताया कि इससे उनके लुक की वास्तविकता बरकरार रहेगी। उन्होंने कहा, वैसे तो इसके लिए कॉस्मेटिक एक्सटेंशन एक ऑप्शन है ही, लेकिन भंसाली और वह खुद भी चाहती हैं कि उनके खुद के बाल इतने लंबे हो कि एक्सटेंशन कम से कम यूज़ करना पड़े। दीपिका पिछले कुछ महीनों से अपने बाल न कटवाकर इसे बढ़ाने पर ध्यान दे रही हैं।
टेलिविजन के सबसे बड़े कॉन्ट्रोवर्शल रिऐलिटी शो 'बिग बॉस 10' की कंटेस्टंट आकांक्षा शर्मा क्रिकेटर युवराज सिंह की भाभी और उनके छोटे भाई जोरावर सिंह की पत्नी हैं। 'बिग बॉस' में एंट्री के समय ही अकांक्षा ने ससुराल वालों के खिलाफ कुछ ऐसी बातें कहीं, जिसे सुनकर दर्शक हैरान थे, लेकिन अब युवराज सिंह की मां शबनम ने आकांक्षा के आरोपों का जवाब दिया है। आकांक्षा ने 'बिग बॉस' में एंट्री के समय ही सलमान से बातचीत में अपनी शादी और ससुराल वालों के व्यवहार को लेकर कुछ बातें कहीं। उन्होंने कहा कि उनकी शादी साल 2014 में हुई थी, लेकिन उन्हें अपने हज्बंड में न तो कभी लाइफ पार्टनर नज़र आया और न ही कोई दोस्त। उनकी शादी केवल चार महीने चली। उन्होंने बताया कि वह इस शादी से उबर चुकी हैं, लेकिन तलाक होना अभी बाकी है। हालांकि, उन्होंने इस बारे में खुलकर बातें नहीं बताई, लेकिन आकांक्षा ने इतना जरूर बताया कि इस चार महीने में जो कुछ उन्होंने झेला उससे बेहतर मर जाना था। उन्होंने नैशनल टेलिविजन पर कहा कि नौबत ऐसी थी कि उनके पास तब केवल 3 हजार रुपए थे और वह उतने ही पैसों के साथ घर से भागने तक को तैयार थीं। उन्होंने अपनी शादीशुदा लाइफ के बिखरने के लिए अपनी सास को जिम्मेदार ठहराया। Yuvraj-Singh's-Brother अकांक्षा के इस खुलासे के बाद युवराज सिंह की मां शबनम सिंह की प्रतिक्रिया आई है। शबनम सिंह ने एक अंग्रेजी अख़बार से हुई बातचीत में कहा है कि उनके तलाक का मामला अभी कोर्ट में लंबित है, ऐसे में उसे (अंकाक्षा) इस मामले पर बोलने का कोई अधिकार नहीं है। उन्होंने बताया कि कोर्ट में इसके लिए उन्होंने एक खास याचिका दायर कर दी है और इस मामले पर फिलहाल किसी को कुछ भी कहने का हक नहीं है। हालांकि, शबनम इस बात से हैरान हैं कि आकांक्षा यह सब ढाई साल बाद कह रही हैं, क्योंकि उन्हें 'बिग बॉस' का यह प्लैटफॉर्म मिला है। Akansha-Sharma-in-Bigg-Boss शबनम ने यह भी कहा कि आकांक्षा को जो कहना है कह ले। उन्होंने कहा कि उनके पास भी कहने को काफी कुछ है, लेकिन वह इन चीजों में नहीं पड़ना चाहतीं। उनका कहना है कि वह भी किसी की बेटी है और वह वही कह रही है, जो उसे करने को कहा जा रहा है। युवी की मां का कहना है कि जो उन्हें जानते हैं उन्हें पता है कि वह ऐसी नहीं हैं। उन्होंने बताया कि जो लोग उन्हें जानते हैं उन्हें पता है कि उन्होंने ही पहले तलाक का केस दर्ज किया है, क्योंकि उनके पास इसके पीछे काफी मजबूत वजह है। आकांक्षा ने 'बिग बॉस' में कहा कि उन्हें अपनी इस शादी से आजादी चाहिए और इसके लिए उन्हें पैसा या फिर कुछ भी युवराज सिंह के परिवार से नहीं चाहिए।
करिश्मा तन्ना और उपेन पटेल के बीच की अनबन ऐक्टर के ट्विटर अकाउंट पर साफ नज़र आ रही है। उपेन पटेल लगातार पिछले कुछ दिनों में कुछ ऐसे पोस्ट किए हैं, जो इस बात को सच साबित करता नज़र आ रहा है। उपेन पटेल ने ट्विटर पर पिछले दिनों कुछ दिनों में कुछ तस्वीरें और कोट शेयर किए हैं, जिनमें उन्होंने खुद को पीड़ित और बेकसूर बताया है। पिछले दिनों एक कोट शेयर करते हुए उपेन ने कहा, 'जब सब खत्म हो चुका हो, तो छोड़ देना चाहिए। मर चुके फूल में पानी डालना बंद कर दें।' पिछले दिनों उपेन पटेल और करिश्मा तन्ना साथ एक रेस्ट्रॉन्ट से बाहर निकलते दिखे, जिसके बाद लोग उनके बीच सुलह के कयास लगाने लगे, लेकिन उपेन पटेल के लेटेस्ट ट्विटर पोस्ट पर नज़र डालें तो यह कहानी कुछ और ही लगती है। Yes https://t.co/4DejppMDoE&mdash; upen patel (@upenpatelworld) 1489921733000 पिछले कुछ समय में उपेन ने अक्सर अपने ट्वीट के जरिए सुलह की अफवाहों को दरकिनार किया है। उन्होंने अपने कुछ ट्वीट में करिश्मा को टैग करते हुए उनपर उन्हें इस्तेमाल करने का आरोप लगाया, लेकिन बाद में उन्होंने अपना यह ट्वीट डिलीट कर दिया। उपेन ने पिछले दिनों अपने ट्वीट में कहा, 'वे आपको अकेले में बुलाएंगे और ईमेल भेजेंगे और वापस लौट आने की भीख मांगेंगे और आपके साथ की गई हर गलती को स्वीकारेंगे, लेकिन इसके बाद एक पीड़ित के रूप में एक तस्वीर बनाएंगे।' They call u in private & send u emails and beg you back and confess to all the wrong they did to u but then paint a picture of as a victim.&mdash; upen patel (@upenpatelworld) 1488799741000 उपेन ने अपने एक ट्विटर पोस्ट में करिश्मा पर झूठ-फरेब और धोखा देना का भी आरोप लगाया है। उन्होंने लिखा, 'आपके साथ झूठ-फरेब, धोखा और आपका इस्तेमाल किया जाना काफी दुखद होता है, लेकिन ये सब आपमें काफी शक्ति भर देता है।' Being lied to, betrayed, and used is painful ... But empowers you with so much strength&mdash; upen patel (@upenpatelworld) 1489144214000 गौरतलब है कि दोनों की मुलाकात 'बिग बॉस' के घर में हुई और इसके बाद वे 'नच बलिए' में भी कपल के रूप में शामिल हुए। चीजें सही चल नहीं सकीं और आखिरकार पिछले साल मई में उनका ब्रेकअप हो गया।
बॉलिवुड में करीना सबसे बेबाक ऐक्ट्रेस के तौर पर जानी जाती हैं। उनसे जो भी सवाल पूछा जाए, वह इसका सीधा जवाब देती हैं, मानो डिप्लोमसी शब्द इनकी डिक्शनरी में है ही नहीं। हाल ही करीना ने नेहा धूपिया के चैट शो में शिरकत की। हमेशा की तरह करीना ने हर सवाल का बेबाकी से जवाब दिया। सवाल-जवाब के दौर में जब करीना से पूछा गया कि रणबीर कपूर की एक्स गर्लफ्रेंड्स कटरीना और दीपिका में से किसे बेहतर ऐक्ट्रेस मानती हैं? इस पर बिना एक पल सोचे करीना ने तपाक से जवाब दिया 'दोनों में कोई तुलना है ही नहीं, दीपिका बेहतरीन ऐक्ट्रेस हैं।' अब इसे क्या कहा जाए, क्योंकि जब कटरीना कैफ रणवीर कपूर के साथ रिलेशन में थीं तो एक पॉप्यलर चैट शो में करीना ने रणबीर और कैट की शादी को लेकर अपनी इच्छाएं जाहिर की थीं। इस चैट शो में करीना और रणबीर ने साथ में पार्टिसिपेट किया था। ऐसे में यह सवाल उठना वाजिब है कि क्या रणबीर और कैट के बीच दूरी आ जाने से अब करीना भी कैट से दूरी बना रही हैं?
'बिग बॉस' के बाबा स्वामी ओमजी महाराज ज़रा हटकर हैं, यह तो आप शो के पहले दिन ही समझ चुके होंगे, लेकिन इतने हटकर होंगे शायद आपको पता न हो। ओमजी महाराज पर साइकल चोरी, हथियार रखने और चोरी के मकसद से जबरन दूसरों के घर में घुसने का आरोप है। उनके खिलाफ गैर जमानती वॉरंट जारी किया गया और यदि वह कोर्ट में हाजिर नहीं हुए तो बहुत जल्द जेल की सलाखों के पीछे होंगे। 'बिग बॉस 10' में अपना रंगीन मिजाज वाला अंदाज़ दिखाने वाले बाबा के खिलाफ बिग बॉस कंटेस्टेंट स्वामी ओमजी के खिलाफ दिल्ली की साकेत कोर्ट ने वॉरन्ट जारी किया है। उन पर एक महिला ने चोरी के मकसद से जबरन घर में घुसने का आरोप लगाया है। उनपर हथियार रखने का भी आरोप है और उनके खिलाफ आर्म ऐक्ट, टाडा और अन्य कानून के तहत मामला दर्ज है।ओमजी महाराज के छोटे भाई प्रमोद झा भी ओमजी पर दिल्ली के लोधी कॉलोनी स्थित एक साइकल की दुकान का ताला तोड़कर 3 लोगों के साथ मिलकर 11 साइकल और कीमती सामान और कुछ जरूरी कागजात चोरी करने का आरोप लगा चुके हैं। 'बिग बॉस' के ओम बाबा के खिलाफ लोधी कॉलोनी थाने में दर्ज हुआ केस 2010 में क्राइम ब्रांच को ट्रांसफर हो गया था, लेकिन दिलचस्प बात यह है कि क्राइम ब्रांच को अभी तक गैर जमानती वॉरंट के बारे में जानकारी नहीं है। बाबा ने सल्लू, दीपिका को भी न छोड़ा! खबर है कि 'बिग बॉस 10' के प्रीमियर से ठीक दो दिनों पहले ही चोरी के मामले में ओमजी के खिलाफ गैर जमानती वॉरंट जारी किया गया है। इस बार 'बिग बॉस 10' के कंटेस्टंट्स इसलिए भी काफी खास हैं, क्योंकि यहां सिर्फ सिलेब्रिटी ही नहीं बल्कि आम लोगों का भी जमावड़ा दिख रहा है। गौरतलब है कि ओमजी को 14 अक्टूबर को सुनवाई के लिए कोर्ट में पेश होना था। जब ओमजी या उनकी ओर से कोर्ट में तय तारीख को कोई भी हाजिर न हुआ तो उनके खिलाफ गैर जमानती वॉरंट जारी किया गया है। अब अगली सुनवाई की तारीख 8 नवंबर रखी गई है। BIGG-BOSS BIGG-BOSS-2 इससे पहले ओमजी चर्चा में तब आए थे जब एक टीवी चैनल पर लोगों ने उन्हें एक महिला के साथ हाथापाई करते हुए देखा था। दरअसल यह शो एक लाइव शो था, जो राधे मां के मुद्दे पर बेस्ड था। स्वामी राधे मां की साइड ले रहे थे और जब शो की एक महिला गेस्ट ने इस बात का विरोध किया तो वह महिला के पर्सनल लाइफ को लेकर उटपटांग कहने लगे। गुस्से में महिला ने स्वामी पर हाथ उठाने की कोशिश की और पलटकर स्वामी उनसे हाथापाई करने लगे। 'बिग बॉस' के घर के अंदर और बाहर दोनों ओर स्वामी ओमजी के खिलाफ जैसा माहौल तैयार हो रहा है, ऐसे में कहना मुश्किल है कि वह कब तक वहां टिक पाएंगे। हालांकि, ये और बात है कि उन्होंने शो में दाखिल होते ही कहा था कि वह जानते हैं कि इस शो के विजेता वही होंगे, लेकिन वह अपनी जगह मॉडल लोपमुद्रा को जिताना पसंद करेंगे, क्योंकि उनमें काफी टैलंट है।
ऐक्टर और कमीडियन कपिल शर्मा ने अपने साथी कलाकार सुनील ग्रोवर और चंदन प्रभाकर के साथ मारपीट कर अपने चाहने वालों को बड़ा झटका दे दिया है। चंदन और सुनील के साथ अपने झगड़े के बाद कपिल ने डैमेज कंट्रोल की कोशिश करते हुए कई ट्वीट किए और अपने फेसबुक पेज पर एक बयान जारी किया, जिसमें कपिल ने सुनील के साथ हुए अपने झगड़े की बात को अपना पारिवारिक मामला बता कर पल्ला झाड़ने की कोशिश की। हालांकि, जब बात हाथ से निकलती दिखाई दी तो उन्होंने ट्विटर पर सोमवार रात सुनील ग्रोवर से माफी मांग ली। वहीं, मंगलवार की सुबह कपिल की माफी पर सुनील ने करारा जवाब देते हुए कहा कि वह भगवान बनने की कोशिश न करे। 'द कपिल शर्मा शो' में मंगलवार को शूटिंग होनी थी, मंगलवार को शो पर फिल्म 'नाम शबाना' की टीम प्रमोशन के लिए पहुंची थी। तापसी पन्नू और मनोज बाजपेयी सेट पर पहुंच भी गए, शूटिंग की पूरी तैयारी भी हो गई लेकिन शो के दो मुख्य कमीडियन सुनील ग्रोवर और चंदन प्रभाकर अपने कॉल टाइम के हिसाब से पहुंचे ही नहीं। शो पर सुनील और चंदन के न पहुंचने पर प्रॉडक्शन हाउस से दोनों ही कलाकारों को फोन भी किया गया लेकिन कोई बात नहीं बनी। सूत्र बताते है कि शो के होस्ट कपिल शर्मा को लग रहा था कि सुनील और चंदन के पास दूसरा कोई शो तो है नहीं, जाहिर है लौट कर तो आएंगे ही। इसलिए कपिल गाली-गलौज और झगड़े के बाद भी पूरे तीन दिन आश्वस्त थे। जब शो की शूटिंग शुरू हुई तब पूरे सेट पर तनाव का माहौल था, सब के दिमाग में यही बात थी एक घंटे का एपिसोड बिना सुनील और चंदन के कैसे शूट किया जाएगा। शो के स्क्रिप्ट राइटर्स ने जो स्क्रिप्ट लिखी थी वह उन्होंने सुनील और चंदन के डॉक्टर मशहूर गुलाटी, रिंकू भाभी और चन्दू चायवाला किरदारों को ध्यान में रखकर लिखी थी। सेट पर जब कोई नहीं पहुंचा सबकी हालत खराब हो गई थी। चंदन प्रभाकर ने तो मीडिया से बातचीत में यह भी कन्फर्म कर दिया था कि उन्हें कपिल के शो से फोन आया था, लेकिन उन्होंने शो पर जाने से इनकार कर दिया। सुनील ग्रोवर के बारे में यह माना जा रहा था कि उनके पास कपिल के शो के अलावा कोई और चारा नहीं है, इसलिए वह वापस आ जाएंगे, लेकिन सुनील भी नहीं आए। सुनील ने सोशल साइट में कपिल को अपना करारा जवाब देते हुए गुस्सा भी जता दिया है। कपिल शर्मा ने दिखा दिया है कि सफलता उनके सिर चढ़कर बोल रही है। चंदन और सुनील ने अपनी बातों से कपिल शर्मा के बुरे बर्ताव पर मुहर लगा दी है। देखें: कब-कब कपिल शर्मा ने खड़े किए विवाद कपिल की माफी का जवाब देते हुए सुनील ने अपने ट्विटर हैंडल पर कपिल को संबोधित करते हुए एक लंबा-चौड़ा पोस्ट शेयर किया और उसमें लिखा, 'जी हां भाई आपने मुझे बहुत ज्यादा हर्ट किया है। आपके लिए सिर्फ एक सलाह है, जानवरों के अलावा इंसानों की इज्जत भी करें। जो लोग आस-पास हैं उनका आभार व्यक्त करो और हां अगर कोई आपकी गलती सुधार रहा है तो उस आदमी को गाली मत दो। उन महिलाओं के सामने जिन्हें तुम्हारे स्टारडम से कोई मतलब नहीं है, अश्लील भाषा का प्रयोग करने से परहेज करो। यह अहसास कराने के लिए शुक्रिया कि यह आपका शो था और आपके पास किसी व्यक्ति को किसी भी समय शो से बाहर निकाल फेंकने का पावर है। आप अपने फील्ड में बेस्ट हो लेकिन भगवान बनने की कोशिश मत करो।' सुनील ने कपिल को दिया करारा जवाब, कहा-भगवान बनने की कोशिश मत करो सुनील के इस करारे जवाब के बाद कपिल ने ट्विटर पर सुनील को संबोधित करते हुए लिखा, 'पाजी दिल जीत लिया तुसी, अब मैं आपको और भी ज्यादा प्यार करता हूं। बड़ा मजा आने वाला है।' इससे पहले कपिल ने सुनील से माफी मांगते हुए लिखा, 'सुनील पाजी अगर अनजाने में मैंने आपको हर्ट किया हो तो मुझे माफ कर दें। आप यह अच्छी तरह जानते हैं कि मैं आपसे कितना प्यार करता हूं। मैं भी बहुत अपसेट हूं।' गुरुवार को कपिल शर्मा अपने साथियों के साथ मेलबर्न से दिल्ली होकर मुंबई आ रहे थे। ऑस्ट्रेलिया में शो में स्टेज के पीछे किसी बात पर चंदन और उनके बीच कहासुनी हो गई जिसे लेकर चंदन नाराज थे। कपिल ने कथित तौर पर चंदन से न केवल बदतमीजी की, बल्कि थप्पड़ मारने की धमकी भी दे दी। चंदन कपिल के शो में चायवाले का किरदार निभाते हैं। इसके बाद फ्लाइट में भी यही बहस फिर से शुरू हो गई तो सुनील ग्रोवर ने बीच-बचाव किया। कपिल ने सुनील को भी नहीं बख्शा और उन्हें भी भला-बुरा कह डाला।
बॉलिवुड ऐक्ट्रेस सनी लियोन जो कभी 'बिग बॉस' टीवी शो की कंटेस्टंट रह चुकी हैं, वह इस विवादास्पद रिऐलिटी शो के घर में एक विशेष टास्क के लिए जाने का इंतजार कर रही हैं। सूत्रों के मुताबिक, लियोनी मंगलवार को घर में प्रवेश करेंगी। वह एक विशेष टास्क के तहत शो में ग्लैमर पैदा करने के लिए आएंगी। इस टास्क के विजेताओं को लियोनी अपने परफ्यूम ब्रैंड (लस्ट बाइ सनी लियोनी) का परफ्यूम भेंट करेंगी। सनी ने इस शो में 2011 में भाग लिया था। उन्होंने में कहा, 'बॉलिवुड में यह मेरी पांचवीं सालगिरह है और यह अद्भुत है कि मैं उसे मनाने के लिए वहीं जाऊंगी, जहां से मैंने शुरुआत की थी। अत्यंत उत्साहित हूं।' उन्होंने 'जिस्म 2', 'जैकपॉट' और 'एक पहेली लीला' जैसी फिल्मों में काम किया है।
राजकुमार हिरानी द्वारा निर्देशित संजय दत्त की बायॉपिक में उनकी भूमिका निभा रहे ऐक्टर विक्की कौशल का कहना है कि पर्दे पर रणबीर कपूर ने जिस अंदाज में चर्चित अभिनेता की जिंदगी को जिया है, उसे देखकर दर्शक हैरान रह जाएंगे। विक्की ने 'नाम शबाना' की विशेष स्क्रीनिंग के मौके पर कहा, 'जब दर्शक फिल्म देखेंगे तो वह संजय दत्त के किरदार में रणबीर को देखकर हैरान रह जाएंगे। उन्होंने फिल्म पर कड़ी मेहनत की है, वह किरदार में पूरी तरह ढल गए हैं।' फिल्म मसान अभिनेता इस बायॉपिक का हिस्सा बनकर बहुत खुश हैं। उन्होंने कहा कि इस तरह की फिल्म में काम करना सपना पूरा होने जैसा है। उन्होंने कहा, 'संजय दत्त की बायॉपिक में काम करना सपना सच होना है। मैं अपने व्यक्तिगत जीवन में राजकुमार हिरानी, अभिजीत जोशी (लेखक), रणबीर कपूर और विधु विनोद चोपड़ा का बड़ा प्रशंसक रहा हूं और कभी-कभी मुझे लगता है कि मैं सपना जी रहा हूं, मैं शूटिंग के दौरान बहुत कुछ सीख रहा हूं।' विक्की ने कहा, 'मुझे उम्मीद नहीं थी कि मुझे अपने शुरुआती दिनों में इन दिग्गजों के साथ काम काम करने का मौका मिलेगा।' फिल्म में अपनी भूमिका के बारे में उन्होंने कहा, 'मैं फिल्म में संजय दत्त के करीबी मित्र की भूमिका में हूं।'
माउंट एवरेस्ट पर पहुंचने वाली सबसे कम उम्र की लड़की पर आधारित राहुल बोस के निर्देशन में बनी फिल्म 'पूर्णा' के बारे में खुद मालावथ पूर्णा ने कहा कि वह अपने जीवन पर बनी फिल्म देखकर रो पड़ीं। वास्तविक पूर्णा और उनके परिवार के लिए फिल्म की विशेष स्क्रीनिंग का आयोजन किया गया, जहां उनके प्रमोटर और सलाहकार प्रवीण कुमार और उनके परिजन उपस्थित हुए। पूर्णा ने कहा, 'फिल्म देखकर मैं रो पड़ी और मुझे लगता है कि यह शानदार, जबरदस्त और अविश्वसनीय है। मुझे अपनी वह यात्रा याद है।' उन्होंने सभी को विशेष संदेश देते हुए कहा, 'कड़ी मेहनत महत्वपूर्ण है और सभी को उनको दिए अवसर का उपयोग करना चाहिए। लड़कियां कुछ भी कर सकती हैं। असल में मैं यह साबित करना चाहती थी कि लड़कियां कुछ भी कर सकती हैं।' पूर्णा के परिजन भी फिल्म देखकर भावुक हो गए और उनके गुरु ने कहा, 'हम हमेशा मानते थे कि सबसे अमीर और सबसे गरीब के बीच का अंतर सिर्फ एक मौके का होता है। मेरे पास राहुल और उनकी टीम के लिए शुक्रिया का वर्णन करने के लिए कोई शब्द नहीं है।' फिल्म 31 मार्च को रिलीज होगी।
नई दिल्ली बिग बॉस के घर में वीकेंड का वार यानी 4 में से एक कंटेस्टेंट को घर से बाहर का रास्ता दिखाए जाने का दिन। मगर बीते हफ्तों की तरह इस बार सलमान खान मजाक-मस्ती के मूड में नजर नहीं आए। सलमान घर के सदस्यों से इतना खफा हो गए कि उन्होंने स्टेज से ही वॉक आउट कर दिया। असल में सलमान घर में रहने वाले कंटेस्टेंट्स के आलसी रवैये से बेहद नाराज दिखे। उन्होंने इसके लिए घर में रह रहे सिलेब्रिटीज को फटकार भी लगाई और उन्हें बोरिंग तक कह दिया। सलमान ने साफ कहा कि 'आप लोग यहां शो में काम करने आए हैं न कि आराम करने।' सलमान राहुल देव, रोहन मेहरा और करण मेहरा से नाराज थे। माना जा रहा है कि बिग बॉस का सीजन 10 टीआरपी की रेस में शुरुआत से ही पिछड़ रहा है और सलमान इस बात से परेशान हैं। बिग बॉस के लेटेस्ट प्रोमो में भी यह देखा गया कि सलमान सिलेब्रिटी कंटेस्टेंट्स पर जमकर चिल्लाए और स्टेज से वॉक आउट कर दिया। आखिरकार बिग बॉस के घर से कौन निकलेगा इसका पता भी रविवार को ही लगेगा। हालांकि मनवीर सेफ हैं, लेकिन राहुल नवीन और लोकेश में से किस को घर से बाहर जाना होगा इसका फैसला रविवार रात के लिए टाल दिया गया है।
देबीना बनर्जी और गुरमीत चौधरी की जोड़ी टेलीविजन इंडस्ट्री की खास जोड़ियों में से एक मानी जाती रही है। हाल ही में उन्होंने अपनी श्रीलंका ट्रिप की तस्वीरें भी साझा की थीं, लेकिन न जाने इस जोड़ी को किसकी नजर लग गयी है क्योंकि अब दोनों में दूरियों की खबरें आने लगी हैं। इन खबरों को हवा उस वक्त मिली जब दोनों श्रीलंका से अकेले-अकेले वापस आए। दोनों एयरपोर्ट पर अलग-अलग दिखे। खबर है कि दोनों में दूरियां आने लगी हैं। ट्रिप के दौरान दोनों के बीच किसी मुद्दे को लेकर जमकर लड़ाई हुई है। गुरमीत और देबीना ने 'रामायण' टीवी सीरियल में राम और सीता का किरदार निभाया था। इस सीरियल के दौरान दोनों के बीच प्यार हुआ और उन्होंने एक दूसरे को डेट करने के बाद शादी कर ली थी।
मुंबई फिल्म निर्माता करन जौहर सरोगेसी के जरिए हाल ही दो बच्चों के पिता बने हैं। यश और रूही के पिता करन के इन प्री- मच्योर बच्चों को अस्पताल में डॉक्टर्स की निगरानी में रखा गया था। करन ने सोशल मीडिया के जरिए प्री-मच्योर बच्चों की पर​वरिश से जुड़ा एक इमोशनल मेसेज सोमवार को पोस्ट किया। उन्होंने ट्विटर पर इस मेसेज को पब्लिश किया। पहली बार पिता बनने के एहसास को करन ने बखूबी लिखा है। करन ने लिखा कि जब उनको पता चला कि बच्चे प्री-मच्योर हैं तो वह घबरा गए थे। उस वक्त उन्होंने ठाना कि कैसे भी इन बच्चों को बचाना है। उन्होंने ट्विटर पर प्री- मच्योर बच्चों की देखभाल के तरीके से जुड़ा मेसेज ऐसे बच्चों के माता-पिता का हौसला मजबूत करने के लिए पोस्ट किया है। करन ने लिखा कि मैं और मेरी मां बच्चों की देखभाल करने वालों के प्रति आभार व्यक्त करते हैं। करन जौहर का कहना है कि जिनके बच्चे समय से पूर्व पैदा होते हैं, उन्हें निराश नहीं होना चाहिए, सही देखभाल से उनका सामान्य रूप से विकास हो सकता है। करन के दोनों बच्चे समय से 10 सप्ताह पूर्व पैदा हुए हैं। करन ने इस महीने के प्रारंभ में सरोगेसी के जरिए अपने पिता बनने की घोषणा की थी। बच्चे ‘सूर्या मदर ऐंड चाइल्ड हॉस्पिटल’ के निदेशक भूपेंद्र अवस्थी की देखरेख में थे। फिल्मकार ने कहा कि दोनों अपने तरीके से खुशहाल और स्वस्थ बचपन जी रहे हैं। अब वह समयपूर्व पैदा हुए नवजात बच्चों की देखभाल संबंधी बातों को लोगों तक पहुंचाना चाहते हैं। सोशल मीडिया पर अपने एक पोस्ट में करण ने लिखा, ‘हर साल लाखों बच्चे समय पूर्व पैदा होते है...लेकिन बच्चों का शरीर लचीला होता है। सही देखभाल के जरिए वे अन्य स्वस्थ बच्चों की तरह ही जिंदगी के अच्छे अवसर पाते हैं।’ करन ने कहा कि दो महीने पहले जन्मे उनके बच्चों का वजन काफी कम था। वह कहते हैं, ‘मैं बहुत दुखी हो गया...अपने बच्चों के जन्म से संबंधित जटिलताओं के बारे में जानकर मैं बहुत डर गया। मैं बस उन्हें अपने गोद में लेकर उन्हें सुरक्षा प्रदान करना चाहता था, लेकिन उन्हें एनआईसीयू (नवजात गहन देखभाल यूनिट) में रखे जाने की जरूरत थी। उन्हें बहुत कमजोर देखना तकलीफदेह था।’ भूपेंद्र अवस्थी ने कहा कि जब कोई बड़ी हस्ती इस मुद्दे प्रकाश डालती है तो इससे फर्क पड़ता है। My mother and I remain eternally grateful from the bottom of our hearts for all the love and care that were given to Roohi and Yash Johar... pic.twitter.com/G18HsgTkXl — Karan Johar (@karanjohar) March 27, 2017 वहीं दूसरी तरफ करन ने अपने निर्देशन में बनने वाली अगली फिल्म के बारे में चल रहीं खबरों को अफवाह बताया है। करन ने सभी के 'अनुमान' को खारिज कर दिया है। ऐसी अफवाह थी कि करन सुपरस्टार शाहरुख खान और रणबीर कपूर को लेकर फिल्म बनाने की योजना बना रहे हैं। फिल्म ‘ऐ दिल है मुश्किल’ के निर्देशक ने ट्विटर पर सभी अफवाहों को खारिज करते हुए कहा कि वह अब भी लेखन कर रहे हैं। करन ने ट्वीट किया, ‘मेरे निर्देशन में बनने वाली अगली फिल्म के बारे में सभी अनुमान गलत हैं। मैं अभी लेखन में व्यस्त हूं और इसके पूरा होने के बाद कलाकारों को तय करूंगा।’ All "conjectures" on my next directorial venture are completely untrue! Am still writing my next and will only cast it when I am done.... — Karan Johar (@karanjohar) March 27, 2017 44 वर्षीय करन हिंदी फिल्म इंडस्ट्री में पिछले दो दशक से सक्रिय हैं। उन्होंने ‘कुछ कुछ होता है’, ‘कभी खुशी कभी गम’, ‘कल हो ना हो’, ‘माय नेम इज खान’ जैसी कई सुपरहिट फिल्में दी हैं। हाल में उनकी फिल्म ‘ऐ दिल है मुश्किल’ रिलीज हुई थी।
बॉलिवुड अभिनेता सुशांत सिंह राजपूत एक बार फिर से छोटे परदे की सबसे सफल प्रड्यूसर एकता कपूर के साथ काम करेंगे। एकता कपूर ने ही अपने सीरियल 'पवित्र रिश्ता' में पहली बार सुशांत को मौका दिया था। बाद में सुशांत ने एकता के कजन और निर्देशक अभिषेक कपूर की फिल्म 'काई पो छे' से अपने फिल्मी करियर की शुरुआत की थी। अब खबर है कि सुशांत, एकता कपूर अभिषेक कपूर एक साथ फिल्म 'केदारनाथ' के निर्माण की तैयारी कर रहे हैं। इस फिल्म का निर्देशन अभिषेक कपूर करेंगे, फिल्म को एकता कपूर प्रड्यूज करेंगी और सुशांत फिल्म में मुख्य भूमिका निभाएंगे। इन दिनों सुशांत निर्देशक दिनेश विजन की फिल्म 'राबता' के पोस्ट प्रॉडक्शन में बीजी हैं। इस फिल्म में उनके साथ ​कृति सेनन दिखाई देंगी। 'राबता' इसी साल 9 जून को रिलीज होगी। साथ ही सुशांत अभिनेत्री जैकलीन फर्नांडिस के साथ निर्देशक तरुण मनसुखानी की फिल्म 'ड्राइव' की शूटिंग में बीजी हैं। इस फिल्म के निर्माता करन जौहर हैं। इसके बाद वह संजय पूरन सिंह चौहान निर्देशित फिल्म ‘चंदा मामा दूर के’ में भी नजर आएंगे, इस फिल्म उन्हें एक अंतरिक्षयात्री की भूमिका में देखा जाएगा। पहले एकता कपूर निर्देशक निखिल अडवानी के साथ मिलकर 'बाजार' नाम की फिल्म बनाने वाली थी, जिसमें सैफ अली खान को कास्ट भी कर लिया गया था। बाद में एकता और सैफ के बीच कुछ मुद्दों पर बात नहीं बन पाई और सैफ ने वह फिल्म छोड़ दी। दूसरी तरफ एकता ने भी बजट इशू की वजह से इस प्रॉजेक्ट से अपने हांथ पीछे खींच लिए। एकता और सैफ के बीच बात न बनने के बाद अब निखिल किसी दूसरे प्रॉडक्शन हाउस से बात कर रहे हैं।
बॉलिवुड ऐक्टर अक्षय कुमार ने अपनी आने वाली फिल्म 'टाइलट एक प्रेम कथा' का पहला पोस्टर जारी किया है। अक्षय ने सोशल मीडिया ट्विटर के जरिए इस फिल्म का पोस्टर शेयर किया है। इस पोस्टर में उनकी को-स्टार भूमि पेडनेकर भी दिखाई दे रही हैं। प्रधानमंत्री नरेन्द्र मोदी के स्वच्छ भारत अभियान पर आधारित फिल्म स्वतंत्रता दिवस सप्ताह के दौरान प्रदर्शित की जाएगी। अक्षय ने ट्विटर पर लिखा, 'मुझे आपसे यह शेयर करते हुए खुशी हो रही है कि टॉइलट फिल्म 11 अगस्त 2017 को रिलीज होगी जो एक अनूठी प्रेम कहानी है।' तैयार हो जाइये स्वच्छ आज़ादी के लिए l टॉयलेट - एक प्रेम कथा, एक अनोखी प्रेम कहानी आ रही है - ११ अगस्त, २०१७ l pic.twitter.com/GoqMHXx8BY — Akshay Kumar (@akshaykumar) March 30,2017 उन्होंने कहा, 'तैयार हो जाएं स्वच्छ आजादी के लिए।' फिल्म के पोस्टर में अक्षय और भूमि विवाह वाले परंपरागत पोशाक में नजर आ रहे हैं। फिल्म का निर्देशन श्री नारायण सिंह ने किया है। यह फिल्म 11 अगस्त को रिलीज होगी और इसकी टक्कर इम्तियाज अली की शाहरुख खान-अनुष्का शर्मा अभिनीत फिल्म से होगी। इम्तियाज अली की फिल्म भी इसी दिन रिलीज होनी है। पहले यह दो जून को रिलीज होने वाली थी।
बीती रात 'बिग बॉस' ने अनाउंस किया कि रोहन मेहरा अगले वीक भी इस घर के कैप्टन बने रहेंगे। अब 'बिग बॉस' ने रोहन को घर के सबसे कमजोर चार परफॉर्मर का नाम चुनने और उन्हें सजा देने का आदेश दिया। रोहन ने स्वामी ओम जी, नितिभा कॉल, मोनालिसा और लोपामुद्रा का नाम लिया। रोहन ने इन्हें चुनने की वजह टास्क को सही तरीके से न करना बताया। पिछले दिनों स्वामी ओम ने लग्ज़री बजट टास्क के दौरान नितिभा कौल को थप्पड़ लगाने की धमकी दे डाली थी, जिस कारण रोहन ने स्वामी ओम का नाम घर के चार सबसे कमजोर परफॉर्मर में चुना, जिसके बाद रोहन पर जमकर भड़के स्वामी ओम। लोपामुद्रा ने अपना सीक्रेट टास्क पूरा नहीं किया था और नितिभा ने गोल्ड माइन वाले टास्क को पूरा करने में कमी रखी और यहां तक कि घरवालों के लिए नाश्ता बनाने के बजाय उनका ध्यान मेकअप पर ज्यादा था और इन्हीं वजहों से इनका नाम कमजोर परफॉर्मर की लिस्ट में था। Bigg-Boss-10 इसके बाद स्वामी ओम, लोपामुद्रा, नितिभा और मोनालिसा को एक लाइन से बिठाकर उन हाथ में बंधी रस्सियां घर के कैप्टन रोहन के हाथ में दी गई। रोहन ने स्वामी को बटर खाने और स्ट्रेचर की सजा दी। Bigg-Boss-10 हालांकि, बहुत आनाकानी और चीखने-चिल्लाने के बाद स्वामी ने थोड़ा सा बटर खाया और लगभग धक्के मारकर उन्हें स्ट्रेचर पर बिठाया गया। इस दौरान स्वामी ओम ने रोहन पर इस पर कदर चिल्लाया और उनके परवरिश पर सवाल उठाया, जिससे घर के सभी सदस्य उनसे नाराज हो गए। इस पूरी घटना के दौरान स्वामी ओम जी किसी फिल्म के विलन के रूप में नज़र आ रहे थे। om-swami मनवीर गुर्जर ने स्वामी को काफी समझाया, लेकिन स्वामी ओम जी पर इसका कोई असर न दिखा। आखिरकार घर के कुछ सदस्यों ने उन्हें बॉयकॉट करने का फैसला लिया। हालांकि, इस एपिसोड में एक झलक यह भी दिखाया गया कि सलमान खान भी स्वामी जी पर खूब झिड़के हैं और घर में अब वाइल्ड कार्ड एंट्री के जरिए दाखिल होनेवाला है इंटरनैशनल सुपरमॉडल जैसन शाह, जो इस घर के अब मुख्य आकर्षण होंगे। Jason-Shah
रिऐलिटी शो 'बिग बॉस' के पिछले सीजन के विनर प्रिंस इन दिनों ऐंड टीवी के शो 'बढ़ो बहू' में पहलवान के रोल में नजर आ रहे हैं, जिसमें उनकी शादी भारी भरकम वजन वाली बढ़ो के साथ होने वाली है। सूत्रों की मानें, तो हाल ही में एक ऐसा सीन फिल्माया जा रहा था, जब इस शादी से नाखुश प्रिंस शो में फांसी लगाते हैं, लेकिन सीन की शूटिंग के दौरान सच ही में प्रिंस के पैरों के नीचे लगा टेबल खिसक गया और वह रस्सी से झूल गए। हालांकि प्रॉडक्शन की टीम ने तुरंत भागकर उन्हें रस्सी से उतार लिया, लेकिन फिर भी उनके गले पर रस्सी के निशान पड़ गए। इस वजह से कुछ देर के लिए शो की शूटिंग भी रोकनी पड़ी। प्रिंस बताते हैं, 'जब ऐन मौके पर मेरा सपॉर्ट स्टूल खिसक गया, तो कुछ देर के लिए तो मैं वाकई घबरा गया था। मेरे गले पर रस्सी के निशान भी बन गए, लेकिन अच्छी बात यह रही कि डायरेक्टर साहब ने कैमरा ऑन रखा हुआ था, तो उनको रियल सीन मिल गया।'
Mulayam.Yadav@timesgroup.com 1984 के दंगों में मार-काट और खून खराबे से बढ़कर भी बहुत हुआ था, जिसने लोगों के दिलो-ओ-दिमाग में डर और कभी न भरने वाले घाव दे दिए थे। वक्त गुजरा, सरकारें बदलीं, कमिटी बनी पर न जिम्मेदार पकड़े गए और न उन्हें सजा हुई। लंबे समय बाद इस पर फिल्म बनी, जिसकी शूटिंग से लेकर रिलीज तक में समस्या आती रही। इंदिरा गांधी हत्याकांड पर सोहा अली खान की फिल्म '31 अक्टूबर' की रिलीजिंग डेट टलने के बाद पहली बार वे लखनऊ आईं। मनीग्राम की ओर से हुए कार्यक्रम में उन्होंने अपनी फिल्म से लेकर फेस्टिव सीजन में सेलिब्रेशन को लेकर बातचीत की। लोग क्यों इसे दंगे कहते हैं हमारी फिल्म '31 अक्टूबर' पूर्व प्रधानमंत्री इंदिरा गांधी की मौत के बाद की कहानी है। देखिए, हमने किसी पार्टी को नीचा दिखाने या किसी खास दल को ब्लेम करने के लिए यह फिल्म नहीं बनाई। हम उन लोगों का दर्द दिखाना चाहते हैं, जिन्होंने 84 के सिख विरोधी दंगों को झेला। कई साल से देश में रहते हुए भी, जो एक झटके में अपने ही देश में पराए हो गए, उन्हें जान बचाने के लिए अपनों से ही छिपना पड़ा। पता नहीं क्यों लोग इसे दंगों का नाम देते हैं। यह तो विश्वास का कत्ल था। पंजाब के लोगों में दिखा दर्द इस फिल्म को प्रमोट करने के लिए जब हम पंजाब गए तो लोगों की आखों में इमोशंस साफ दिख रहे थे। जिंदा लोगों का मुर्दा हो जाना क्या होता है, जान बचाने के लिए अपनों से बचते फिरना और इंसाफ की आस में उम्र का गुजर जाना क्या होता है, अगर यह जानना हो तो उन लोगों से जरूर मिलिए। यह तो हर कोई जानता है कि सिखों पर हमले हुए पर हमने फिल्म में लोगों को यह बताने की कोशिश की है कि बहुत से ऐसे हिंदू और मुसलमान भी थे, जिन्होंने उनकी जान बचाई थी। सलमान के बयान पर मैं कुछ कहकर नई कॉन्ट्रोवर्सी नहीं क्रिएट करना चाहती। उड़ी हमले में शहीद हुए सैनिकों के घरवालों के साथ मेरी पूरी हमदर्दी है, जिन्होंने अपना बेटा, भाई, पति और पिता खोया है। वे इस वक्त कैसा महसूस कर रहे हैं। इसका कोई भी अंदाजा नहीं लगा सकता। मेरी संवेदना उन परिवारों और उनके बच्चों के साथ है।
मुंबई बॉलिवुड ऐक्ट्रेस तापसी पन्नू का कहना है कि अक्षय कुमार के साथ कोई ऐक्शन फोकस्ड फिल्म करना उनके लिए काफी डराने वाला अनुभव रहा क्योंकि अभिनेता अपनी इस खास विधा में पारंगत हैं। तापसी ‘नाम शबाना’ में मुख्य भूमिका निभाती दिखेंगी। फिल्म में अक्षय कुमार भी मेहमान भूमिका में नजर आएंगे। उन्होंने कहा कि मुझे ट्रेनिंग देने के लिए अक्षय ने ही ट्रेनर भेजे थे। ट्रेनिंग के दौरान अक्षय वहां मौजूद नहीं थे इसलिए मैं यह नहीं जानती कि जमीनी तौर पर वह कैसे हैं। तापसी के मुताबिक, ‘अक्षय कुमार ने उम्मीदों का पैमाना काफी उंचा स्थापित कर दिया है और अगर अक्षय किसी ऐक्शन प्रधान फिल्म का हिस्सा हों तो ऐसे में उस फिल्म में ऐक्शन दृश्य करना काफी डराने वाला होता है क्योंकि जाहिर तौर पर ऐक्शन को लेकर लोगों की उम्मीदें बढ़ जाती हैं।’ उन्होंने कहा कि शिवम नायर निर्देशित फिल्म निश्चित रुप से एक चुनौती थी लेकिन उनके प्रशिक्षण ने ऐसे ऐक्शन सीन्स को करने में उनकी काफी मदद की। अक्षय के साथ तापसी की यह दूसरी फिल्म है। इससे पहले उन्होंने ‘बेबी’ में उनके साथ काम किया था। इस ऐक्ट्रेस ने कहा,'वह बहुत शांत व्यक्ति हैं। पर्दे पर निभाये गए उनके किरदारों और उनमें जो समानता है, वह उनका मजाकिया अंदाज है।' नीरज पांडे निर्मित यह फिल्म वर्ष 2015 की फिल्म ‘बेबी’ की ही अन्य कड़ी है। फिल्म में तापसी शबाना की भूमिका निभा रही हैं। मनोज वाजपेयी, अनुपम खेर और पृथ्वीराज सुकुमारन सहयोगी भूमिकाओं में हैं। फिल्म 31 मार्च को रिलीज होगी।
करीब पांच महीने पहले सेक्टर-41 स्थित अगाहपुर गांव में रहने वाले लवीश (11 साल) ने चाचा मनबीर गुर्जर के कहने पर उनके 2-2 मिनट के 3 विडियो क्लिप बनाईं। इन क्लिप्स को मनबीर ने 'बिग बॉस' की ईमेल आईडी पर भेज दिया। मनबीर को ज्यादा उम्मीद नहीं थी कि इतनी बड़ी प्रतियोगिता में उनका भी सिलेक्शन हो सकता है। संयोग से कॉमन मैन की कैटिगरी में मनबीर गुर्जर का सिलेक्शन हो गया। मनबीर गुर्जर के 'बिग बॉस' में सिलेक्शन के साथ ही उनका विडियो शूट करने वाला भतीजा लवीश भी घर भर का दुलारा हो गया। लवीश मनबीर के बड़े भाई अनूप बसोया का बेटा है और सेक्टर-11 के मॉडर्न स्कूल में 5वीं में पढ़ता है। एनबीटी से बातचीत में लवीश ने बताया कि शुरू में उसके क्लासमेट्स को पता ही नहीं था कि मनबीर उसके चाचा हैं। जब उसने चाचा मनबीर के साथ अपने फोटो दिखाए, तब जाकर दोस्तों को उसकी बात पर यकीन हुआ। अब तो उसकी क्लास के काफी सारे दोस्त मनबीर चाचा के बारे में पूछते हैं और कहते हैं कि वह सचमुच बहुत गुस्से वाले हैं। लवीश का कहना है कि वह दोस्तों को बताता है कि उसके चाचा नॉर्मल इंसान हैं। जब तक कोई उन्हें परेशान न करे, तब तक वह गुस्सा नहीं होते। मनबीर की मां राजबाला बताती हैं कि मनबीर को खाने का तो नहीं, लेकिन पीने का बहुत शौक है। जिम जाने और कबड्डी खेलने की वजह से वह अपनी सेहत पर बहुत ध्यान रखता है और जूस, नींबू पानी और दूध-लस्सी जैसी चीजों पर ज्यादा जोर देता रहा है। चूंकि वे लोग पहली मंजिल पर रहते हैं इसलिए पापा का सामना होने से बचने के लिए मनबीर दूसरी मंजिल पर रहने वाली बड़ी भाभी शशि से ही खाने-पीने के लिए कहता है। mother-and-aunty-of-Manveer-Gujjar एनबीटी से बातचीत में शशि ने बताया कि मनबीर भाई साहब को शुरू से घर का सिंपल खाना पसंद रहा है। रोटी-सब्जी, लस्सी या दही वह खुश होकर खाते रहे हैं। अब 'बिग बॉस' में पता नहीं, उनके भोजन का इंतजाम कैसे हो रहा होगा।
तमाम विवादों, आलोचनाओं और विरोध के बावजूद सनी लियोनी ने बॉलिवुड में हिरोइन का खिताब पा ही लिया और अब जल्द ही वह शाहरुख खान की फिल्म 'रईस' के गाने 'लैला ओ लैला' में अपनी अदाएं दिखाती नजर आएंगी। इस खास मुलाकात में उन्होंने बताया कि किस तरह शाहरुख के साथ काम करके उनका सपना पूरा हुआ : लैला ओ लैला' गाने की शूटिंग के दौरान शाहरुख से क्या कॉम्प्लिमेंट मिला? मेरे लिए सबसे बड़ी उपलब्धि यही है कि मुझे शाहरुख खान के साथ काम करने का मौका मिला। वह दिल के बहुत अच्छे हैं। बेहद प्रफेशनल भी हैं। पहले दिन मैं बहुत ही नर्वस थी। शाहरुख, एक्सल प्रॉडक्शन और जीनत अमान जी की तरफ से मेरे प्रति जो अपेक्षाएं थीं, उन्हें पूरा करने का दबाव तो था, मगर गाने को लेकर मेरे मन में कोई हिचक नहीं थी। मुझे जब यह गाना मिला, तो मैं सातवें आसमान पर थी। मैंने ऑरिजनल गाना देखा था, मगर मेरा किया हुआ गाना उनसे अलग है। मेरा गाना रीमेक नहीं है, बल्कि एक ट्रिब्यूट है। किंग खान के साथ काम करने का अनुभव कैसा रहा? मैं सिर्फ इतना कह सकती हूं कि मैं कहां थी और आज कहां पहुंच चुकी हूं। मैंने सपने में भी नहीं सोचा था कि मुझे उन जैसे सुपरस्टार के साथ काम करने का मौका मिलेगा। मुझे लगा कि अगर ये मेरे साथ हो सकता है, तो किसी के साथ भी हो सकता है। मैं जानती हूं कि पूरी फिल्म में उनके साथ मेरा काम 3 मिनट का भी नहीं है, मगर मेरे लिए यह किसी सपने के पूरे होने जैसा है। आखिरकार मेरी लगन और मेहनत काम आई। यह वह अनुभव है, जो मुझसे कोई छीन ही नहीं सकता। ऑफ द सेट हम लोग काफी बातें करते हैं। शाहरुख और मेरे जिम ट्रेनर एक ही हैं। उनका नाम प्रशांत सावंत हैं। बहुत ही फनी होता था, जब मैं प्रशांत को सुबह कॉल करती थी, तो उस वक्त प्रशांत शाहरुख सर की ट्रेनिंग खत्म करके सोने की तैयारी कर रहे होते थे। असल में शाहरुख आधी रात के बाद ट्रेनिंग करते हैं। हम दोनों की वजह से प्रशांत ठीक से नींद भी नहीं ले पाते थे। क्या आप खुद को जन्मजात डांसर मानती हैं? बिल्कुल नहीं। मैं जब छोटी थी, तो मेरे ममी-पापा ने पूरी कोशिश की कि मैं कुछ डांस स्टेप्स सीख सकूं, मगर मैं डांस से हमेशा दूर भागा करती थी। मैं बचपन में टॉम बॉय थी। मैं कभी बार्बी डॉल से नहीं खेली। मुझे 'लैला ओ लैला' के कोरियॉग्राफ़र बॉस्को ने काफी पुश किया। आमतौर पर मुझे किसी चीज के लिए कोई जोर नहीं देता, जबकि मैं चाहती हूं कि अभिनय या डांस के मामले में मुझसे भी मेहनत करवाई जाए। अगर मेरे पास कड़ा मिजाज टीचर या निर्देशक हों, तो मैं और अच्छा काम करती हूं। इस गाने को पूरा करने में हमें 4 दिन लगे। क्या 'रईस' का हिस्सा बनने के लिए भी आपको काफी पापड़ बेलने पड़े? बिल्कुल! यह मेरे लिए टिकट टु डिज्नीलैंड कतई नहीं था। मैंने अपमान से ज्यादा हताशा भरा दौर देखा है। मेरे बैकग्राउंड और अतीत की वजह से लोग मुझे 'एक्स वाय जी' समझते हैं। मैं मानती हूं कि अतीत के मेरे काम और फैसलों के कारण मेरी इमेज बोल्ड रही है। मैं एक अडल्ट स्टार रही हूं, मगर ये चीजें मुझे डिफाइन नहीं करतीं। लोग जब मुझसे मिलते हैं, तब उन्हें पता चलता है कि वह सिर्फ मेरा प्रफेशन था। असल जिंदगी में मैं वैसी नहीं हूं। मैं जब यहां आई, तो मुझे हर स्तर पर नकारा गया। लोग मेरे पास्ट के कारण मेरे साथ काम नहीं करना चाहते थे। वे मुझसे डरते थे, मगर आज सबसे बड़ा सच यह कि मैं शाहरुख के साथ काम कर रही हूं। आज लोगों का मेरा प्रति नजरिया बदल गया है। फिल्मों में आपसे कुछ खास तरह के किरदार और सीन करने की अपेक्षा की जाती है। उस सिचुएशन को आप कैसे हैंडल करती हैं? मेरे लिए सबकुछ ब्लैक ऐंड वाइट में होता है। मुझे स्क्रिप्ट दी जाती है, उसी वक्त मैं उसके तमाम पहलुओं पर विचार करती हूं। मुझसे क्या मांग की जा रही है और क्या मैं उसके लिए तैयार हूं, यह मैं पहले ही तय कर लेती हूं और एक बार जब मैं किसी सीन या फिल्म के लिए हां कर देती हूं, तो फिर सेट पर किसी तरह का नाटक नहीं करती। मैं इस बात का पूरा ख्याल रखती हूं कि जो भी मुझे करना हो, उस पर पहले ही सारी बात हो जाए। मुझे बाद का टेंशन या ड्रामा अच्छा नहीं लगता। मैं जानती हूं कि फिल्मों में मुझे एक खास तरह के रोल के लिए लिया जाता है और मैं अपना काम बखूबी करने की कोशिश करती हूं। इस काम से ज्यादा न मैं किसी से संबंध रखती हूं और न ही किसी और को मुझसे रखना चाहिए। आप इतनी अच्छी हिंदी कैसे बोल पा रही हैं, जबकि आपके पहले विदेशों से बॉलिवुड में आई हिरोइनें अब तक ठीक से हिंदी नहीं बोल पाती हैं? असल में मैं दिल से हिंदी बोलना चाहती हूं। मैं पंजाबी लिख-पढ़ सकती हूं, मगर मुझे लगता है कि मुझे हिंदी भाषा भी आनी चाहिए। आखिर मैं हिंदी फिल्मों में काम कर रही हूं, अंग्रेजी फिल्मों में नहीं। मुझे लगता है कि जब भाषा का अवरोध नहीं होता, तब आपके लिए अपने आस-पास की चीजें समझना आसान हो जाता है। मैंने आमिर (खान) को फोन किया और उनसे कहा कि मैं हिंदी सीखना चाहती हूं। दरअसल पिछले पांच सालों से मैं जो भी हिंदी बोलती रही हूं, उसे सही करने वाला कोई नहीं रहा। अब मेरे ऐक्टिंग और डिक्शन कोच प्रकाश सर मेरी हिंदी सुधारने में मदद कर रहे हैं। वह मेरे साथ दिन में कई घंटे बैठा करते हैं और हम लोग स्क्रिप्ट, संवाद और अभिनय के पहलुओं पर अभ्यास करते हैं और मैं हर शब्द का अर्थ हिंदी में लिखती थी। उससे अब मेरी हिंदी काफी सुधार गई है। आपने एक इंटरव्यू में कहा था कि बड़े-बड़े ऐक्टर्स आपको इसलिए रिजेक्ट कर देते थे, क्योंकि उनकी बीवियां नहीं चाहती थीं कि वे आपके साथ काम करें। क्या 'रईस' के बाद यह स्थिति बदलेगी? मैं उम्मीद करती हूं। देखिए, यह कलाकार पर निर्भर करता है। शाहरुख खान और उनकी पत्नी गौरी का रिश्ता बहुत मजबूत है। जब पति-पत्नी के आपसी रिश्ते मजबूत नहीं होते हैं, तब वे असुरक्षित होते हैं। सनी लियोनी कौन होती है उनके सामने। कई जाने-माने कलाकारों ने उनकी हिरोइन के तौर पर मुझे इसलिए रिजेक्ट किया, क्योंकि उनकी बीवियों ने उन्हें मेरे साथ काम करने की इजाजत नहीं दी। (हंसते हुए) अब मैं उन्हें कैसे समझाऊं कि मुझे उनके हज्बंड में कोई इंट्रेस्ट नहीं है। मेरा अपना पति है और वह बहुत हॉट है। मुझे किसी दूसरे के पति के पास जाने की कोई जरूरत नहीं। मेरा पति दिन-रात मेरे साथ साए की तरह रहता है। आपकी खुशहाल शादी का राज क्या है? पिछले दिनों बॉलिवुड में कई शादियां टूटी हैं। मुझे लगता है कि वक्त लोगों को बदल देता है। मेरी और डेनियल की शादी जल्दी हो गई थी। जब मेरी शादी नहीं हुई थी, तो मेरी ममी बहुत चिल्लाया करती थी कि तुम शादी कर लो, बूढ़ी हो रही हो। जहां तक डेनियल की बात है, तो मैं उनके अलावा किसी और के बारे में सोच भी नहीं सकती। उन्होंने मुझे सनी लियोनी होने दिया। शादी में जो सबसे जरूरी होता है, वह है आपसी रिस्पेक्ट। आपके बीच कितना भी लड़ाई-झगड़ा क्यों न हो, मगर आपको अपनी हद तय करनी होगी। मुंह से निकली हुई बातें, बंदूक से निकली गोली की तरह होती हैं। एक बार निकल गई, तो आप उसे वापस नहीं ले सकते।
बॉलिवुड अभिनेत्री विद्या बालन इन दिनों 'बेगम जान' बनकर अपनी फिल्म के प्रमोशन में जी जान से जुटी हैं। अब ऐसे में खबर आ रही है कि 'बेगम जान' पाकिस्तान में नहीं रिलीज होगी। फिल्म को पाकिस्तान में रिलीज करने के लिए फिल्म के निर्माता महेश भट्ट ने एड़ी-चोटी का जोर लगाया था लेकिन उनके मंसूबों पर पानी फिर गया है। पाकिस्तान के साथ महेश भट्ट के अच्छे संबंध रहे हैं, ऐसे में उम्मीद थी कि पाकिस्तान सरकार उनकी फिल्म को वहां रिलीज करने की अनुमति दे देगी लेकिन अब महेश भट्ट का कहना है कि मौजूदा राजनैतिक हालात की वजह से 'बेगम जान' का पाकिस्तान में रिलीज होना मुश्किल है। भारत और पाकिस्तान के विभाजन के दौरान एक सत्य घटना पर बनी 'बेगम जान' को लेकर महेश भट्ट कहते हैं, 'इस फिल्म का कोई राजनितिक या डिप्लोमैटिक सरोकार नहीं है, इसलिए हमने पाकिस्तान सरकार से रिक्वेस्ट की थी कि फिल्म को पाकिस्तान में रिलीज होने दिया जाए लेकिन इस सम्बन्ध में वहां से अभी तक कोई जवाब नहीं आया है।' मल्टीस्टारर 'बेगम जान' में विद्या बालन के अलावा नसीरुद्दीन शान, रतिज कपूर, आशीश विद्यार्थी, इला अरुण और गौहर खान भी बेहद अहम भूमिकाओं में नजर आएंगे। 1947 में भारत और पाकिस्तान के बंटवारे के समय की यह कहानी एक कोठे के बारे में है जो हिंदुस्तान और पाकिस्तान के बॉर्डर के बीच में पड़ता है। विद्या बालन इस कोठे की मालकिन 'बेगम जान' की मुख्य भूमिका में हैं, जिनके साथ और भी 11 लड़कियां रहती हैं। वह इन सभी के साथ मिलकर अपने घर को बचाने की लड़ाई लड़ती हैं। फिल्म की झलक में विद्या के कई पावरफुल डायलॉग है। फिल्म का निर्देशन श्रीजीत मुखर्जी ने किया है, यह फिल्म 14 अप्रैल को सिनेमा घरों में रिलीज होगी। 'बेगम जान' बंगाली फिल्म 'राजकहिनी' का हिंदी रीमेक है। 'राजकहिनी' का निर्देशन भी श्रीजीत ने ही किया था।
फिल्म 'रईस' के प्रमोशन के दौरान वडोदरा स्टेशन पर एक व्यक्ति की मौत के संबंध में फिल्म स्टार शाहरुख खान ने गुजरात हाईकोर्ट का दरवाजा खटखटाया है। इसी घटना को लेकर वडोदरा पुलिस की ओर से उन्हें समन जारी किया गया था, जिसके खिलाफ उन्होंने कोर्ट में याचिका दायर की है। दरअसल, इसी साल 23 जनवरी को शाहरुख फिल्म 'रईस' के प्रमोशन के लिए मुंबई से दिल्ली तक अगस्त क्रांति एक्सप्रेस से सफर कर रहे थे। शाहरुख के पहुंचने की खबर सुनकर वडोदरा स्टेशन पर भारी भीड़ जुट गई। लोग उनकी एक झलक पाने के लिए पागल हो रहे थे। इसी भी़ड़ में फहरीद खान पठान नामक एक व्यक्ति की हार्ट अटैक से मौत हो गई थी। इसी संबंध में शाहरुख और उनकी फिल्म 'रईस' के को-प्रड्यूसर का बयान दर्ज करने के लिए वडोदरा पुलिस ने उन्हें समन जारी किया है। बताया गया है कि उन्हें अपना स्टेटमेंट रिकॉर्ड करने के लिए 7 दिनों का समय दिया गया है।
अक्षय कुमार और ट्विंकल खन्ना के बाद अब ऐसा लग रहा है कि करन जौहर अपने शो 'कॉफी विद करन' में बॉलिवुड के एक अन्य क्यूट कपल की लव-स्टोरी लेकर आनेवाले हैं। यदि ऐसा होता है तो पहली बार शाहिद कपूर अपनी पत्नी मीरा राजपूत के साथ किसी चैट शो का हिस्सा होंगे। सुनने में आया है कि मीरा और शाहिद ने इस शो में आने की अपनी इच्छा जाहिर की है और अब करन उनके डेट्स को लेकर प्लानिंग में व्यस्त हैं। यदि ऐसा होता है तो यह मीरा का पहला ऑफिशल टीवी डेब्यू होगा। खबर है कि बहुत जल्द दोनों 'कॉफी विद करन' के लिए शूट करेंगे, जो दिसंबर के मध्य में दिखाया जाएगा।
इन दिनों छोटे पर्दे के सबसे चर्चित रिऐलिटी कॉमिडी शो 'द कपिल शर्मा शो' पर एकदम से विवादों के काले बादल छा गए हैं। एक तरफ जहां शो के होस्ट कमीडियन कपिल शर्मा के साथ सुनील ग्रोवर और चंदन प्रभाकर के झगड़े के बाद दोनों ने शो की शूटिंग से दूरी बना कर चुप्पी साध ली है। वहीं पंजाब में मंत्री बनने के बाद शो के जज सिद्धू के भी आगे शामिल होने को लेकर शंका है। सुनील और चंदन को रिप्लेस करने के लिए तीन नए कलाकार शो में शामिल किए गए हैं। निर्माताओं ने सुनील पाल, राजू श्रीवास्तव और एहसान कुरैशी के साथ शो के एक एपिसोड को शूट भी कर लिया है। नवभारतटाइम्स डॉट कॉम से बातचीत में सुनील पाल ने कहा कि फिलहाल उन्होंने एक एपिसोड शूट किया है और अब शो को देखने के बाद ही तय किया जाएगा कि आगे क्या करना हैं। सुनील ग्रोवर के शो छोड़ने के सवाल पर सुनील पाल हंसते हुए कहते हैं' 'सारा मीडिया मुझे ऐसे पूछ रहा है, जैसे सुनील के शो छोड़ने का मैं ही जिम्मेदार हूं।' उन्होंने आगे कहा, 'अभी तक शो में मेरा कोई किरदार तय नहीं किया गया है। राजू श्रीवास्तव, एहसान कुरैशी और मुझे दो दिन पहले 21 मार्च को ही शूट करने के लिए बुलाया गया था। हम तीनों ने पहला एपिसोड स्टैंडप कमीडियन के तौर पर शूट किया है। जिसे कपिल शर्मा शो की टीम ने पसंद किया है। हमें अभी सिर्फ यह बताया गया है कि हम शो में बतौर स्टैंडप कमीडियन बार-बार अपने परफॉर्मेंस देंगे।' सुनील अपने पहले एपिसोड के शूटिंग का अनुभव बताते हुए कहते हैं' 'हमारा पहला एपिसोड बहुत बेहतरीन रहा। मेरी जानकारी में फिलहाल तो सुनील और चंदन शो को छोड़ चुके हैं, लेकिन शो की टीम के लोग यह भी संभावना जता रहे हैं कि शायद बात बन जाए और सुनील और चंदन फिर से शो में वापस आ जाएं।' सुनील पाल ने कहा, 'कपिल मेरी बहुत इज्जत करता है और वह बार-बार कहता है कि मैं उसता गुरु हूं। रही बात उनके (कपिल-सुनील) आपसी मन-मुटाव की तो मुझे कुछ भी नहीं पता कि सुनील और कपिल के आपसी रिश्ते कैसे हैं। कपिल के शो के लोग एक परिवार की तरह हैं और परिवार में कभी-कभी ऐसा होता है कि भाई-भाई के विचार, मां-बेटे के विचार या फिर किसी भी परिवार वाले का मत मेल नहीं खाता, बस कुछ ऐसा ही यहां भी हुआ है। सुनील रूठ कर कहां जायेंगे।' झगड़े की बात पर सुनील कहते हैं, 'सभी कलाकार हैं... हो सकता है कुछ लोगों ने सुनील और चंदन के कान भरे होंगे... इसलिए विचारों में मतभेद हो गया है। रही बात हमारी अगली शूटिंग डेट की तो अभी तक कुछ भी तय नहीं किया गया है। हमारे द्वारा शूट किया गया एपिसोड पहले देखा जाएगा, जैसा भी उसका रिस्पॉन्स होगा उसी हिसाब से आगे की शूटिंग को तय किया जाएगा।, पिछले हफ्ते ऑस्ट्रेलिया में अपना शो परफॉर्म करके पूरी टीम के साथ वापस लौट रहे कपिल ने साथी चंदन और सुनील पर फ्लाइट के अंदर चिल्लाना और मारपीट करना शुरू कर दिया था। बाद में कपिल ने सोशल साइट ट्विटर के जरिए सुनील से माफी भी मांगी, लेकिन सुनील ने उन्हें नसीहत देते हुए कहा कि इंसानियत सीखें और भगवान बनने की कोशिश न करें। एक तरफ जहां सुनील ने इस पूरे मामले में मीडिया से बात करने से इनकार कर दिया था। वहीं कपिल ने फेसबुक पर अपने इस आपसी झगड़े को खुद कन्फर्म किया। कपिल के ट्वीट के जवाब में सुनील ने लिखा, 'भाई जी, हां आपने मुझे बहुत आहत किया है। आपके साथ काम कर हमेशा कुछ नया सीखा। मैं बस एक सलाह देना चाहता हूं कि जानवरों के अलावा इंसानों की भी इज्जत करना शुरू करें। सब आपके जितने टैलंटेड नहीं हैं। लेकिन अगर सभी आपकी तरह टैलेंटेड होंगे तो आपकी कीमत कौन समझेगा।' सुनील ने आगे लिखा, 'अगर कोई आपको ठीक कर कर रहा है तो उस व्यक्ति को गाली न दें। उन महिलाओं के आगे गंदी भाषा का इस्तेमाल करने से बचें, जिन्हें आपके स्टारडम से कोई लेना देना नहीं है। वह केवल आपके साथ सफर कर रही हैं। मुझे यह अहसास दिलाने के लिए शुक्रिया कि यह आपका शो है और आपके पास पावर है कि आप कभी भी किसी को भी शो से बाहर कर सकते हैं। आप अपने क्षेत्र में बेस्ट हैं। लेकिन भगवान की तरह बर्ताव न करें। अपना ध्यान रखें, मैं आपकी सफलता और शोहरत के लिए कामना करता हूं।'
सुष्मिता सेन बॉलिवुड की बात ही कुछ और है, फिर चाहे बात उनके खूबसूरत दिखने की ही क्यों न हो। ...और अब पूर्व मिस यूनिवर्स ने एक ऐसा ही विडियो पोस्ट किया है, जिसमें वह म्यूज़िक धुनों पर बड़ी खूबसूरती से थिरकती नज़र आ रही हैं। सुष्मिता सेन ने एक शानदार विडियो शेयर किया है, जिसमें वह अपनी पार्टनर के साथ 'शेप ऑन यू' गाने पर बड़ी खूबसूरती से थिरक रही हैं। जानते हैं वह पार्टनर आखिर है कौन? यह कोई और नहीं, बल्कि उनकी छोटी बेटी अलिसा है। #frameofmind   there is a song I love by #leeannwomack   "when you get the chance to sit it out or dance, I hope you dance"           these moments (be it around my #friends or my #babies ) are a wonderful reminder that each time a situation suggested to "SIT IT OUT"...WE CHOSE TO DANCE                 moving to our own beat #anytime #anywhere #anyhow              Alisah with breaded hair owns her moves          #toocute Renee saunters down the beach celebrating life with #maa             #memories #cherished #happiness #sharing     I love you guys!!! #ihopeyoudance      A post shared by Sushmita Sen (@sushmitasen47) on Mar 25, 2017 at 3:56pm PDT डांस वाला यह विडियो देखने के लिए यहां क्लिक करें। दोनों मैचिंग स्टेप्स करती दिख रही हैं और काफी क्यूट लग रही हैं। ...और सबसे मजेदार वह स्टेप्स है, जब उनकी बेटी उन्हें अपनी बाहों में समेट कर डांस कर रही है। सुष्मिता ने यह विडियो अपने इंस्टाग्राम पर शेयर किया है।
Prashant. Jain@timesgroup.com मेट्रोज और बड़े शहरों में आपकी किताबों का काफी क्रेज है। छोटे शहरों और कस्बों के बारे में क्या कहना है आपका? मेरी किताबें अब टियर 3 शहरों में भी पहुंच रही हैं। जबकि टियर 4 में मेरी फिल्में जा रही हैं। मैं चाहता हूं कि अपनी किताबों के माध्यम से मैं देश के हर आम आदमी तक पहुंच पाऊं, लेकिन इसमें इलीट क्लास मुझे सपोर्ट नहीं करता। आम आदमी के लिए मैं जितना नीचे जाता हूं, उतना ही ये लोग मुझे गिरा हुआ मानते हैं। ये हमारे देश की दुविधा है कि जो आदमी अपने देशवासियों से जुड़ता है, उसको लोग नीचा मानते हैं। ये वाकई हमारी विडम्बना ही है कि हमारे यहां जो देश में बिक रहा है, उसका मजाक उड़ाया जाता है। फिर चाहे वह पतंजलि हो या फिर चेतन भगत। अगर कोई फ्रांस में सबसे बड़ा लेखक होता, तो वे उसे बहुत अच्छा मानते। इससे आप अंदाजा लगा सकते हैं कि भारत में इलीट कल्चर कितना हावी है। थ्री इडियट्स के दौरान आपको क्रेडिट नहीं मिलने को लेकर विवाद हुआ था और आज आप प्रोड्यूसर बन गए हैं। कितना चेंज महसूस करते हैं? यह अपने आप में बहुत बड़ा बदलाव है। और इसके लिए मैं कई बार भगवान को बहुत धन्यवाद देता हूं। एक वेस्ट दिल्ली में पला-बढ़ा लड़का, जो इंडस्ट्री में बाहर से आया। उसे प्रोड्यूसर बनने का चांस मिल गया। सबसे बड़ी बात की मेरे नाम से किताबों के साथ-साथ किताबें भी बिक रही हैं। मेरे को अपने पर शुरू से भरोसा था। मुझे लोगों ने बोला था कि अगर तुम आवाज उठाओगे, तो दिक्कत हो जाएगी। लेकिन मैंने सोच लिया था कि जो होगा देखा जाएगा। ज्यादा से ज्यादा मुझे बॉलिवुड का काम मिलना बंद हो जाएगा। जब मैं अपने बच्चों को बोलता हूं कि गलत के खिलाफ बोलो, तो फिर मैं खुद कैसे चुप रह जाता। लेकिन वह काफी पुरानी बात है। आज तो ऐसा है कि मेरी किताब आती नहीं है और शोर मच जाता है कि इस पर फिल्म बन रही है। जबकि तब लोग पूछते थे कि फिल्म बनी है। पक्का ये आपकी किताब पर बनी है। बदलते जमाने में यूथ का फोकस किताबों से तेजी से हट रहा है। आप क्या मानते हैं? जी हां, आजकल किताबों को लोगों के सामने लाना बेहद मुश्किल हो गया है, क्योंकि आज की जेनरेशन अपने फोन में बेहद बिजी है। इतने सीरियल, इतनी फिल्में हैं और वे सब अपनी मार्केटिंग कर रहे हैं। ऐसे में, अगर आप किसी लेखक से ऐसी उम्मीद करते हैं कि वह अपनी चीज को प्रमोट ना करे, तो यह एकदम यूटोपियन सोच है। जो समाज को समझता नहीं है, वही ऐसी बात कर सकता है। मेरे ख्याल से मार्केटिंग में कोई बुराई नहीं है। आप किताबों की ही तो मार्केटिंग कर रहे हैं। कोई सिगरेट की मार्केटिंग थोड़ी ना कर रहे हैं। हालांकि मैं फिर भी इतनी मार्केटिंग नहीं करता। मैं चाहूं, तो इससे दस गुना ज्यादा मार्केटिंग कर सकता हूं। मोबाइल के बढ़ते खतरे को देखते हुए आप किताबों का क्या भविष्य देखते हैं? मैं तो इस बारे में कंप्लेन नहीं कर सकता, क्योंकि मेरी किताबें तो खूब बिकती हैं। मुझे लगता है कि मुझे बाकी राइटर्स से कोई चुनौती नहीं है। चुनौती है, तो इन्हीं चीजों से। मसलन विडियोगेम, यूट्यूब और मोबाइल वगैरह। हमें ये समझना होगा कि कहीं हम एक ऐसी पीढ़ी तो तैयार नहीं कर रहे, जो सिर्फ यूट्यूब देखकर बड़ी हुई है। ये पैरंट्स की जिम्मेदारी है कि वे अपने बच्चों को किताबें पढ़ने को दें। वरना आज के टाइम में उनका किताबों से दूर होना बहुत आसान है। हमारे स्कूल जाने के टाइम में आपका ध्यान बंटाने वाली इतनी चीजें नहीं थीं, लेकिन आजकल बहुत हैं। ऐसे में, आने वाले टाइम में बहुत से लोग रीडिंग शुरू ही नहीं कर पाएंगे। लेकिन बाद में वे उस चीज को मिस करेंगे। इंग्लिश की किताबें अभी भी देश में कम ही लोग पढ़ पाते हैं। हिंदी रीडर के लिए क्या प्लान कर रहे हैं आप? उनके लिए हमने अपनी किताबों की हिंदी ट्रांसलेशन कराई है। बाकी लैंग्वेज के राइट हम रीजनल पब्लिशर्स को बेच देते हैं। लेकिन हिंदी की किताब मैं अपने इंग्लिश पब्लिशर से ही छपवाता हूं। हमारी कोशिश होती है कि हम उसे बोल-चाल की भाषा में ट्रांसलेट कराएं। वरना लोग साहित्य की भाषा ट्रांसलेशन कराते हैं, जिसे कोई समझ नहीं पाता। इसके अलावा, हम ज्यादातर हिंदी किताबों के मुकाबले उसे ठीक इंग्लिश वाली किताब की क्वालिटी में पेश करते हैं। इन चीजों से काफी फर्क पड़ा है और हमें अच्छा रिस्पॉन्स मिला है। लेकिन फिर भी हमारे देश में भाषा को लेकर इतनी हीन भावना है कि बच्चे हिंदी की किताब पढ़ते हुए नहीं दिखना चाहते। वे हिंदी के गाने सुनते हैं, हिंदी की फिल्में देखते हैं, हिंदी का टीवी देखते हैं, लेकिन हिंदी की किताबें पढ़ते नहीं दिखना चाहते। मुझे कई बच्चों ने बताया कि सर मैं घर पर आपकी किताब हिंदी में पढ़ता हूं, लेकिन कॉलेज में इंग्लिश वाली लेकर जाता हूं। ऐसा नहीं होना चाहिए। ये कैसा देश है, जिसके नागरिकों को अपनी मातृभाषा में पढ़ने की वजह से ग्लानि हो रही है। मैं इसलिए आपको हिंदी में बोलता दिखता हूं। वन इंडियन गर्ल के लिए काफी जबर्दस्त प्रमोशन कैंपेन चला रहे हैं? यह मेरी सातवीं किताब है। इसलिए अब मुझे इस सबकी आदत हो गई है। हालांकि मुझे लगता है कि अब मुझे इतना ज्यादा प्रमोशन करने की भी जरूरत नहीं पड़ती। हालांकि इस बार मेरे पब्लिशर ने कहा कि आप ज्यादा शहरों में जाइए। इसलिए मैं देश के 12 शहरों का टूर कर रहा हूं। आप कह सकते हैं कि यह एक फिल्म के प्रमोशन की तरह ही हो गया है। हालांकि मेरे ऊपर फिल्म स्टार्स से ज्यादा ही प्रेशर पड़ता है, क्योंकि उनके साथ पूरी टीम और यूनिट होती है। लेकिन यहां मैं बिल्कुल अकेला हूं। लेकिन जब आप लाखों किताबें बेचना चाहते हैं, तो आपको यह सब करना होता है। पहले के राइटर सिर्फ किताबें लिखते थे। उनका प्रमोशन से कोई नाता नहीं था। आजकल सब चेंज हो गया? आप बिल्कुल सही कह रहे हैं। पहले मोमबत्तियां होती थी और अब एलईडी लाइट्स का जमाना आ गया है। दरअसल, पहले और कुछ नहीं था। ना इंटरनेट था और ना ही इतना कंटेंट था। मैं फिर कहूंगा कि आप जब लाखों किताबें बेचने की प्लानिंग करते हैं, तो उसमें हजारों लोग शामिल होते हैं। वे मुझसे रिकवेस्ट करते हैं, तो मुझे करना पड़ता है। मैं मार्केटिंग के मामले में भी काफी अच्छा हूं, इसलिए यह मुझे अच्छा लगता है। हाई क्लास सोसायटी में आपका काफी विरोध भी होता है? एक इंग्लिश राइटर हिंदी में बोलता है। हालांकि इस वजह से मुझे जूते भी पड़ते हैं। अगर मैं सूट-बूट पहन इंग्लिश एक्सेंट में बात करता, तो मुझे इतनी गालियां थोड़ी ना पड़तीं। मुझे इतनी गालियां इसलिए पड़ती हैं, क्योंकि मैं जमीन से जुड़ा हुआ लगता हूं। लेकिन मुझे इससे कोई फर्क नहीं पड़ता। आखिर मुझे गालियां देने वाले ये इलीट लोग हैं कौन? ये खोखले लोग हैं। इन खोखले लोगों को क्या तूल देना। ये मुझे समझने की कोशिश नहीं करते कि मुझे पूरे देश को अपनी बुक पढ़ानी है। जैसे ही इन्हें लगता है कि कोई राइटर पूरे देश तक पहुंच रहा है, तो ये उसकी बुराई करने लग जाते हैं। वे चाहते हैं कि मेरी किताबें बस वे ही लोग पढ़े। आप इतिहास उठाकर देखें, तो पहले भी ऐसा हुआ है। लेकिन पहले ही लेखकों ने इस चीज को तोड़ा है। खुद शेक्सपीयर आम जनता के लिए नाटक लिखते थे। वरना उससे पहले नाटक सिर्फ राजा-महाराजा ही देखते थे। उस टाइम शेक्सपीयर को गालियां पड़ती थीं, जैसे मुझे पड़ती हैं। मैं कहता हूं, मुझे और गालियां दो, मैं आगे बढूंगा। आप मुझ पर पत्थर मारोगे, तो मैं घर बना लूंगा। आप मुझ पर थूकोगे, तो मैं पॉलिश बना लूंगा। मुझे पता है कि जो मैं कर रहा हूं, सही कर रहा हूं। हालांकि यह सब इतना आसान नहीं है। टियर 2, टियर 3 और टियर 4 तक पहुंचना। लेकिन अब इतना हो गया है कि जब मैं टैक्सी में बैठता हूं, तो ड्राइवर कहता है कि सर मैंने आपकी किताब पढ़ने की कोशिश की और मेरे बच्चे आपकी किताब पढ़ते हैं। जो लोग मुझे ताने कसते हैं। वे जानते ही नहीं हैं असली इंडिया क्या है और ना ही उनकी इसमें दिलचस्पी है। उन्हें बस दूसरे को नीचा दिखाकर कूल बनना है। ये वे ही अवॉर्ड वापसी ब्रिगेड वाले लोग हैं, जो भारत की सामंती सोसायटी को बदलने नहीं देना चाहते। वे नहीं चाहते कि किसी छोटे शहर या गांव में रहने वाला बच्चा किताबें पढ़कर चीजों के बारे में अपनी राय दे। अगर वह अपनी राय देगा, तो फिर इनको कौन पूछेगा। अभी लोग इनको पूछते हैं, क्योंकि इनकी इंग्लिश अच्छी है। लेकिन लोकतंत्र में हर नागरिक की राय महत्वपूर्ण है। लेकिन उन लोगों के रोकने से कुछ नहीं रुकेगा। लोगों ने मुझे चुना है, मैंने उन्हें नहीं चुना है।
अभिनेता शाहरुख खान की फिल्म 'रईस' के प्रमोशन के दौरान वडोदरा स्टेशन पर एक व्यक्ति की मौत के संबंध में शाहरुख ने गुजरात हाईकोर्ट का दरवाजा खटखटाया था। इसी घटना को लेकर वडोदरा रेलवे पुलिस की ओर से उन्हें समन जारी किया गया था, जिसके खिलाफ उन्होंने कोर्ट में याचिका दायर की थी। फिलहाल इस मामले में शाहरुख को बड़ी राहत मिली है। शाहरुख खान की याचिका के बाद गुजरात हाईकोर्ट ने वडोदरा रेलवे पुलिस द्वारा उनके खिलाफ जारी समन पर रोक लगा दी है। वडोदरा रेलवे पुलिस ने शाहरुख के साथ-साथ फिल्म रईस के को-प्रड्यूसर एक्सेल एंटरटेनमेंट को भी समन भेजा था। यह पूरा मामला रेल मंत्री सुरेश प्रभु के पास तक पहुंचा था और उन्होंने राज्य के रेलवे पुलिस महाप्रबंधक को इस घटना की जांच का आदेश दे दिया, जिसके बाद रेलवे पुलिस ने शाहरुख के खिलाफ समन जारी किया था। शाहरुख ने इस समन के खिलाफ बुधवार को गुजरात हाईकोर्ट में याचिका दायर की और खुद को बेकसूर बताया था। दरअसल, इसी साल 23 जनवरी को शाहरुख अपनी फिल्म 'रईस' के प्रमोशन के लिए मुंबई से दिल्ली तक अगस्त क्रांति एक्सप्रेस से सफर कर रहे थे। शाहरुख के पहुंचने की खबर सुनकर वडोदरा रेलवे स्टेशन पर भारी भीड़ जुट गई। लोग उनकी एक झलक पाने के लिए पागल हो रहे थे। इसी भी़ड़ में फहरीद खान पठान नामक एक व्यक्ति की हार्ट अटैक से मौत हो गई थी। घटना में कई और लोग भी घायल हो गए थे। घायलों में कई पुलिसकर्मी भी शामिल थे। इसी संबंध में शाहरुख और उनकी फिल्म 'रईस' के को-प्रड्यूसर का बयान दर्ज करने के लिए वडोदरा पुलिस ने उन्हें समन जारी किया है। बताया गया है कि उन्हें अपना स्टेटमेंट रिकॉर्ड करने के लिए 7 दिनों का समय दिया गया है। 2 मार्च को एक न्यायिक मजिस्ट्रेट कोर्ट ने रेलवे पुलिस को 45 दिन के भीतर मामले की जांच रिपोर्ट सौंपने को कहा था। वहीं इससे पहले वकील आभा सिंह ने 10 फरवरी को जीआरपी अधिकारियों से मुलाकात कर उनसे शाहरुख खान और जिस कंपनी के हाथ में फिल्म का प्रमोशन था, उनके खिलाफ एफआईआर दर्ज करने का अनुरोध किया था।
इसमें कोई शक नहीं कि करन मेहरा टेलिविजन जगत के चर्चित नाम में से एक है। करन टीवी पर पिछले 7 साल से चल रहे शो 'ये रिश्ता क्या कहलाता है' में नैतिक की भूमिका में फेमस हैं, जिसे उन्होंने चार महीने पहले ही छोड़ा है। हालांकि, शायद कइयों को यह बात न मालूम हो कि करन को इस शो के लिए काफी भारी भरकम अमाउंट मिले हैं। रिपोर्ट की मानें तो उन्हें इस शो में लेकर आना उतना आसान नहीं था। करन को 'बिग बॉस 10' में शामिल करने से पहले काफी मनाना पड़ा। सूत्र के हवाले से रिपोर्ट में कहा गया है कि चैनल (कलर्स) ने करन से कई बार मुलाकात की और शो में शामिल होने के लिए तैयार किया। पैसों को लेकर काफी बातचीत के बाद आखिरकार मेकर्स उन्हें 1 करोड़ देने के लिए तैयार हो गए। सूत्र ने कहा है कि यह अमाउंट इतना आकर्षक था कि करन ने आखिरकार इसके लिए हां कर दी। पिछले 'बिग बॉस' के दौरान खबर आई थी कि ऐक्ट्रेस रिमी सेन को इस शो के लिए 2 करोड़ रुपए दिए गए, लेकिन शो में उन्होंमे किया क्या वह तो हम सबने देख ही लिया है। बस अब यही उम्मीद है कि करन मेहरा इस सीजन के डिज़ास्टर साबित नहीं हों।
ऐक्टर और कमीडियन कपिल शर्मा और सुनील ग्रोवर का झगड़ा इन दिनों खूब सुर्खियों में हैं। सभी यह जानना चाह रहे हैं कि आखिर दोनों के बीच झगड़ा किस बात को लेकर और कैसे शुरू हुआ है। अब इस चर्चित झगड़े का खुलासा हो गया है। खबर है कि कपिल अपनी टीम के साथ ऑस्ट्रेलिया से शो कर इंडिया लौट रहे थे। इस यात्रा में कपिल अपनी पूरी टीम के साथ थे। पूरी टीम एयर इंडिया की मेलबर्न से दिल्ली से मुंबई फ्लाइट में यात्रा कर रही थी। यह घटना पिछले शुक्रवार की है। घटना के समय फ्लाइट में मौजूद एक क्रू मेंबर की माने तो कपिल शर्मा ने शराब की एक पूरी बोतल खत्म कर ली थी और उसके बाद भी वह लगातार शराब पी रहे थे। जब फ्लाइट के केबिन क्रू खाना सर्व कर रहे थे तो उस वक्त वहां मौजूद कपिल की पूरी टीम ने खाना शुरू कर दिया। जबकि कपिल ने अभी तक अपना ड्रिंक खत्म नहीं किया था और कपिल इस बात से नाराज हो गए कि उनकी टीम बिना उनका इंतजार किए ही खाना खाने लगी थी। सबको खाना कहते देख कपिल ने तेज आवाज में जोर से चिल्लाते हुए कहा कि जब उन्होंने खाना शुरू नहीं किया तो बाकी सबने कैसे खा लिया? गुस्साए कपिल फ्लाइट में इतनी जोर से चिल्लाए कि वहां मौजूद साथी यात्रियों को भी परेशानी होने लगी। कपिल के इतनी जोर से चिल्लाने से उनकी टीम के मेंबर इतने सहम गए कि आधा खाना खाने के बाद भी अपना प्लेट क्रू मेंबर को लौटाने लगे। इस दौरान सुनील ने कपिल को शांत करने की कोशिश की, सुनील के शांत कराने पर कपिल और भड़क गए और उन्होंने अपना जूता निकाल कर सुनील की जूते से पिटाई कर दी। जब जूता हांथ से गिर गया तब भी कपिल नहीं रुके उन्होंने थप्पड़ों की बारिश कर दी। इस दौरान गुस्से में तमतमाए कपिल ने सुनील का कॉलर भी पकड़ा था और लगातार थप्पड़ भी मार रहे थे। इस धक्का-मुक्की और मारपीट में फ्लाइट की एक महिला मेंबर को भी चोट आई। कपिल के थप्पड़, जूतों की पिटाई और गालियों के दौरान सुनील पूरी तरह शांत रहे। उन्होंने कपिल की तरह कोई गाली-गलौज नहीं किया। कपिल लगातार गालियां दे रहे थे और कह रहे थे कि तुम लोगों को मैंने बनाया सबका करियर खत्म कर दूंगा, तुम टीवी वाले क्या समझते हो? सबको निकाल दूंगा मैं। इस दौरान कपिल ने सुनील पर जमकर ताना मरना भी जारी रखा था। कपिल ने कहा, 'गया था ना तू तो, आया ना वापस मेरे ही पास।' गौरतलब हो कि जब कपिल 'कॉमिडी नाइट्स विद कपिल' करते थे तो उस दौरान सुनील ग्रोवर शो छोड़कर चले गए थे लेकिन बाद में उनके शो की टीआरपी न होने की वजह से वह शो बंद हो गया था और सुनील कपिल के शो में वापस आ गए थे। कपिल बार-बार चिल्लाते हुए कह रहे थे, 'तुम लोगों का करियर मैंने बनाया है।' कपिल के चीखने-चिल्लाने और गालियों की उंची आवाज से फ्लाइट में यात्रा कर रहे दूसरे यात्री बेहद घबरा गए थे। यात्रियों को लगा कोई इमर्जेंसी हो गई है। कपिल पूरे समय लगातार पंजाबी में गाली दे रहे थे। तभी वहां मौजूद एक क्रू मेंबर ने कपिल को शांत रहने के मामले में इमर्जेंसी लैंडिंग की धमकी दी तब जा कर वह चुप हुए। एक तरफ जहां सुनील ने इस पूरे मामले में मीडिया से बात करने से मना कर दिया था। वहीं कपिल ने अपने फेसबुक पर अपने इस आपसी झगड़े को खुद कंफर्म किया। कपिल के ट्वीट के जवाब में सुनील ने ट्विटर पर लिखा, 'भाई जी, हां आपने मुझे बहुत आहत किया है। आपके साथ काम कर हमेशा कुछ नया सीखा। मैं बस एक सलाह देना चाहता हूं कि जानवरों के अलावा इंसानों की भी इज्जत करना शुरू करें। सब आपके जितने टैलंटेड नहीं हैं। लेकिन अगर सभी आपकी तरह टैलेंटेड होंगे तो आपकी कीमत कौन समझेगा।' सुनील ने आगे लिखा, 'अगर कोई आपको ठीक कर कर रहा है तो उस व्यक्ति को गाली ना दें। उन महिलाओं के आगे गंदी भाषा का इस्तेमाल करने से बचें जिन्हें आपके स्टारडम से कोई लेना देना नहीं है। वह केवल आपके साथ सफर कर रही हैं। मुझे यह अहसास दिलाने के लिए शुक्रिया कि यह आपका शो है और आपके पास पावर है कि आप कभी भी किसी को भी शो से बाहर कर सकते हैं। आप अपने क्षेत्र में बेस्ट हैं। लेकिन भगवान की तरह बर्ताव ना करें। अपना ध्यान रखें, मैं आपकी सफलता और शोहरत के लिए कामना करता हूं।'
बॉलिवुड की सुपरहिट जोड़ी वरुण धवन और आलिया भट्ट जल्द ही टीवी सीरीज 'कॉफी विद करन' में करण जौहर के गेस्ट के तौर पर नजर आएंगे। हाल में वरुण धवन ने इस लोकप्रिय टॉक शो की कुछ तस्वीरें अपने ट्विटर अकाउंट पर साझा की हैं। वरुण ने ट्विटर पर 'कॉफी विद करन' तस्वीरें साझा करते हुए लिखा, 'बद्री, करन जौहर और दुल्हनिया के साथ विशेष एपिसोड'। बता दें कि जल्द ही वरुण धवन और आलिया भट्ट की फिल्म 'बद्रीनाथ की दुल्हनिया' आने वाली है। यह सुपरहिट जोड़ी इसी फिल्म के प्रमोशन के लिए इस टॉक शो के पांचवे सीजन में दिखाई देगी। Badri @karanjohar aur dulhania #koffeewithkaran special episode. When class meets mass pic.twitter.com/dSr3uMhBHF — Varun Dhawan (@Varun_dvn) January 27, 2017 यह दूसरी बार है जबकि वरुण और आलिया, करन जौहर के शो में जा रहे हैं। इससे पहले आलिया इस शो में शाहरुख खान के साथ जबकि वरुण धवन अर्जुन कपूर के साथ दिखाई दिए थे। वरुण और आलिया 'स्टूडेंट ऑफ दि इयर', 'हंप्टी शर्मा की दुल्हनिया' जैसी फिल्मों में एक साथ दिखाई दिए हैं।
ऐक्टर और कमीडियन कपिल शर्मा ने शनिवार सुबह अपनी गर्लफ्रेंड की तस्वीर से सबको चौंका दिया था। उनके प्रशंसकों ने इसके लिए उन्हें ढेरों शुभकामनाएं भी दीं, लेकिन शाम को कपिल शर्मा ने अपने साथी कलाकार सुनील ग्रोवर और चंदन प्रभाकर के साथ मारपीट कर लोगों को झटका दे दिया। चंदन और सुनील के साथ अपने झगड़े की खबर के लगभग तीन दिन बाद कपिल ने अपनी गुडविल और डैमेज को कंट्रोल करते हुए सोमवार की सुबह अपने फेसबुक पेज पर एक बयान जारी किया, जिसमें कपिल ने सुनील के साथ हुए अपने झगड़े की बात को अपना पारिवारिक मामला बताते हुए कहा, 'लोग हमारे झगड़े पर मजे न लें। हम इस झगड़े का हल निकाल लेंगे।' अब सोमवार की देर रात जब कपिल को लगा कि बिना माफी मांगे यह डैमेज कंट्रोल नहीं होने वाला तो उन्होंने सोशल साइट ट्विटर के जरिये सुनील ग्रोवर से माफी मांग ली है। कपिल अपने ट्विटर पर सुनील से माफी मांगते हुए लिखते हैं, 'सुनील पाजी अगर अनजाने में मैंने आपको हर्ट किया हो तो मुझे माफ कर दें। आप यह अच्छी तरह जानते हैं कि मैं आपसे कितना प्यार करता हूं। मैं भी बहुत अपसेट हूं। प्यार और रिगार्डस ऑलवेज।' Paji @WhoSunilGrover sry if I hurt u unintentionally.u knw vry well how much I luv u. M also upset .love n regards always:) — KAPIL (@KapilSharmaK9) March 20, 2017 कपिल के इस तरह माफी मांगने के बाद ट्विटर पर उन्हें लोगों ने खूब ताने भी मारे। एक फैन ने लिखा, 'कपिल शर्मा ऐसे थप्पड़ मार कर कौन प्यार करता है।' कुछ लोगों ने लिखा कि कपिल को इज्जत और शोहरत रास नहीं आ रही, स्टारडम उनके सर पर चढ़ गया। पहले मोदीजी को ट्वीट करते हैं फिर मराठी ऐक्ट्रेस से बदसलूकी करते हैं और अब दारु पीकर सुनील ग्रोवर से मारपीट कर ली। ट्वीटर पर लोगों ने सुनील ग्रोवर का सपॉर्ट किया और कपिल को जमकर भला-बुरा कहा। सोमवार की सुबह अपने झगड़े की सफाई में कपिल ने अपने फेसबुक पेज पर एक लंबाचौड़ा पोस्ट लिख कर पूरे मामले को शांत करने की कोशिश की थी लेकिन बात नहीं बनी। कपिल ने फेसबुक में लिखा, 'मैंने सुनील और मेरे बीच झगड़े की खबर सुनी, सबसे पहले तो यह खबर कहां से आई? इस तरह की खबर के पीछे इंटेंशन क्या है? अगर मैंने सुनील के साथ कोई झगड़ा किया तो किसने देखा और जानकारी दी? जिसने जानकारी दी क्या वह विश्वासयोग्य है? कुछ लोग इस तरह की चीजों को इंजॉय करते हैं। हम साथ खाते है। हम साथ यात्रा करते हैं। मैं अपने भाई से एक साथ एक साल में एक बार मिलता हूं लेकिन अपनी टीम के साथ लगभग हर दिन मुलाकात करता हूं, खासतौर पर सुनील के साथ। मैं उन्हें (सुनील) प्यार करता हूं, उनका सम्मान करता हूं। हां, मेरी उनके साथ बहस होती है तो क्या हम सामान्य नहीं हैं? मैं पांच साल में पहली बार उनके ऊपर चिल्लाया हूं। इतना तो चलता है भाई... हम बैठ कर बात करते हैं तो समस्या कहां है? मैं उन्हें एक आर्टिस्ट और इंसान के जैसे प्यार करता हूं।' कपिल अपनी बात आगे बढ़ाते हुए लिखते हैं, 'वह (सुनील) मेरे लिए बड़े भाई की तरह हैं। हर समय इतनी नकारात्मक बातें क्यों? मैं अपनी मीडिया का सम्मान करता हूं.... बहुत से दूसरे गंभीर मामले हैं, जिनपर हमें फोकस करने की जरूरत है। क्या मेरा और सुनील का मामला इतना ज्यादा महत्वपूर्ण है और देश की सुरक्षा से संबधित है? हम दोनों अपने परिवार से ज्यादा समय एक साथ गुजारते हैं और कभी-कभी तो ऐसी स्थिति परिवार के साथ भी आ जाती है। तो यह हमारा पारिवारिक मामला है। हम इसका हल निकाल लेंगे। ज्यादा मजे मत लिया करो। अब मैं लिखते-लिखते थक गया हूं। अब एक बात और मैं अब अपनी फिल्म 'फिरंगी' के फाइनल शेड्यूल के लिए जा रहा हूं। हा हा हा... माफ करें... फिर से प्रमोशन शुरू कर दिया। आपके प्यार और आशीर्वाद के लिए धन्यवाद। हमेशा हंसते रहें और खुश रहें। सभी को प्यार।' गुरुवार को कपिल शर्मा अपने शो के साथी सुनील ग्रोवर और चंदन प्रभाकर के साथ सिडनी में शो करके वापस लौट रहे थे। फ्लाइट में किसी बात को लेकर कपिल शर्मा से उनकी कहासुनी हो गई और मारपीट तक की नौबत आ गई। इस मामले पर एक बातचीत में कपिल शर्मा ने कहा, 'मुझे याद नहीं है। दरअसल हमारी हर फ्लाइट में लड़ाई होती है, हर जगह लड़ाई होती है। यह एक स्वस्थ बहस होती है। हम काम के लिए लड़ते हैं, अच्छे काम के लिए लड़ते हैं।' गुरुवार को कपिल शर्मा अपने साथियों के साथ मेलबर्न से दिल्ली होकर मुंबई आ रहे थे। ऑस्ट्रेलिया में शो में स्टेज के पीछे किसी बात पर चंदन और उनके बीच कहासुनी हो गई जिसे लेकर चंदन नाराज थे। कपिल ने कथित तौर पर चंदन से न केवल बदतमीजी की, बल्कि थप्पड़ मारने की धमकी भी दे दी। चंदन कपिल के शो में चायवाले का किरदार निभाते हैं। इसके बाद फ्लाइट में भी यही बहस फिर से शुरू हो गई तो सुनील ग्रोवर ने बीच-बचाव किया। कपिल ने सुनील को भी नहीं बख्शा और उन्हें भी भला-बुरा कह डाला। रिपोर्ट्स के मुताबिक, कपिल ने सुनील ग्रोवर के साथ मारपीट भी की।
टेलिविजन शो में सबसे ज्यादा टीआरपी बटोरने वाले सीरियल 'नागिन' की ऐक्ट्रेस मौनी रॉय शनिवार को 'बिग बॉस 10' के मंच पर पहुंची, जहां उन्होंने अपनी फिल्म 'तुम बिन 2' का अपना आइटम सॉन्ग प्रमोट किया। फिल्म के बारे में बातें करते हुए मौनी ने सलमान को बताया कि बीती रात उनके सपनों में ओम स्वामी आए थे और उन्होंने उनसे कहा कि यदि वह सबसे बड़े हीरो के साथ नागिन सीन करती हैं तो उनके करियर का ग्राफ काफी ऊपर की ओर जाएगा। ओम स्वामी के बारे में मौनी की ये बातें सुनकर सलमान अपनी हंसी को रेक नहीं पा रहे थे। हालांकि, उन्होने मौनी से कहा कि वह उनकी मदद करेंगे। उन्होंने मौनी से पूछा कि उन्हें करना क्या है। मौनी ने उनसे कहा कि वह उस विलन की तरह ऐक्ट करें, जिन्हें उनसे उनका नागमणि चुराना है। इसके बाद सलमान खान ने बड़े ही अनोखे अंदाज़ में मौनी के साथ नागिन डांस किया।
ऐक्टर और कमीडियन कपिल शर्मा ने अपने साथी कलाकार सुनील ग्रोवर और चंदन प्रभाकर के साथ मारपीट कर लोगों को बड़ा झटका दे दिया। चंदन और सुनील के साथ अपने झगड़े की खबर के लगभग तीन दिन बाद कपिल ने डैमेज कंट्रोल की कोशिश करते हुए सोमवार की सुबह अपने फेसबुक पेज पर एक बयान जारी किया, जिसमें कपिल ने सुनील के साथ हुए अपने झगड़े की बात को अपना पारिवारिक मामला बता कर पल्ला झाड़ने की कोशिश की। हालांकि, जब बात हाथ से निकलती दिखाई दी तो उन्होंने ट्विटर पर सोमवार रात सुनील ग्रोवर से माफी मांग ली। वहीं, मंगलवार की सुबह कपिल की माफी पर सुनील ने करारा जवाब दिया। From a friend, with love @KapilSharmaK9 pic.twitter.com/2c7uQ5jqH5 — Sunil Grover (@WhoSunilGrover) March 21, 2017 कपिल की माफी का जवाब देते हुए सुनील ने अपने ट्विटर हैंडल पर कपिल को संबोधित करते हुए एक लंबा-चौड़ा पोस्ट लिखा, 'प्यार के साथ एक दोस्त की तरफ से। जी हां भाई जी, आपने मुझे बहुत ज्यादा हर्ट किया है। आपके साथ काम करने के दौरान सीखने का अनुभव मिला। आपके लिए सिर्फ एक सलाह है, जानवरों के अलावा इंसानों की इज्जत भी करें। सभी लोग आपकी तरह सक्सेसफुल नहीं हैं। सभी लोग आपकी तरह टैलंटेड नहीं हैं अगर सभी आपकी तरह टैलंटेड होंगे तो आपकी कीमत कौन समझेगा। इसलिए जो लोग आस-पास हैं उनका आभार व्यक्त करो और हां अगर कोई आपकी गलती सुधार रहा है तो उस आदमी को गाली मत दो।' सुनील के इस पोस्ट से उनका गुस्सा साफ जाहिर है। वह यहीं नहीं रुके, उन्होंने आगे लिखा, 'उन महिलाओं के सामने जिन्हें तुम्हारे स्टारडम से कोई मतलब नहीं है, उनके सामने अपनी अश्लील भाषा का प्रयोग करने से परहेज करो। वह संयोगवश तुम्हारे साथ यात्रा कर रही थीं। यह अहसास कराने के लिए शुक्रिया कि यह आपका शो था और आपके पास किसी व्यक्ति को किसी भी समय शो से बाहर निकाल फेंकने का पावर है।' पोस्ट के अंत में सुनील ने कपिल को उनके भविष्य में सफलता की शुभकामना देते हुए लिखा, 'आप हाजिर-जवाब हो और अपने फील्ड में बेस्ट भी हो लेकिन भगवान बनने की कोशिश मत करो। अपना ध्यान अच्छे से रखो। आपको और भी ज्यादा सफलता और फेम की शुभकामना।' सुनील के इस करारे जवाब के बाद कपिल ने ट्विटर पर सुनील को संबोधित करते हुए लिखा, 'पाजी दिल जीत लिया तुसी, अब मैं आपको और भी ज्यादा प्यार करता हूं। बड़ा मजा आने वाला है।' @WhoSunilGrover paji dil jitt liya tusi.. now I love u more n more n more .. hun bada mazaa aan wala a.. akal aan to baad.. I love u. — KAPIL (@KapilSharmaK9) March 21, 2017 इससे पहले कपिल ने सुनील से माफी मांगते हुए लिखा, 'सुनील पाजी अगर अनजाने में मैंने आपको हर्ट किया हो तो मुझे माफ कर दें। आप यह अच्छी तरह जानते हैं कि मैं आपसे कितना प्यार करता हूं। मैं भी बहुत अपसेट हूं।' Paji @WhoSunilGrover sry if I hurt u unintentionally.u knw vry well how much I luv u. M also upset .love n regards always:) — KAPIL (@KapilSharmaK9) March 20, 2017 कपिल के इस तरह माफी मांगने के बाद ट्विटर पर उन्हें लोगों ने खूब ताने भी मारे। एक फैन ने लिखा, 'कपिल शर्मा ऐसे थप्पड़ मार कर कौन प्यार करता है।' कुछ लोगों ने लिखा कि कपिल को इज्जत और शोहरत रास नहीं आ रही, स्टारडम उनके सर पर चढ़ गया। पहले मोदीजी को ट्वीट करते हैं, फिर मराठी ऐक्ट्रेस से बदसलूकी करते हैं और अब दारू पीकर सुनील ग्रोवर से मारपीट कर ली। टि्वटर पर लोगों ने सुनील ग्रोवर का सपॉर्ट किया और कपिल को जमकर भला-बुरा कहा। सोमवार की सुबह अपने झगड़े की सफाई में कपिल ने अपने फेसबुक पेज पर एक लंबाचौड़ा पोस्ट लिख कर पूरे मामले को शांत करने की कोशिश की थी लेकिन बात नहीं बनी। कपिल ने फेसबुक में लिखा था, 'मैंने सुनील और मेरे बीच झगड़े की खबर सुनी, सबसे पहले तो यह खबर कहां से आई? इस तरह की खबर के पीछे इंटेंशन क्या है? अगर मैंने सुनील के साथ कोई झगड़ा किया तो किसने देखा और जानकारी दी? जिसने जानकारी दी, क्या वह विश्वासयोग्य है? कुछ लोग इस तरह की चीजों को इंजॉय करते हैं। हम साथ खाते है। हम साथ यात्रा करते हैं। मैं अपने भाई से एक साथ एक साल में एक बार मिलता हूं लेकिन अपनी टीम के साथ लगभग हर दिन मुलाकात करता हूं, खासतौर पर सुनील के साथ। मैं उन्हें (सुनील) प्यार करता हूं, उनका सम्मान करता हूं। हां, मेरी उनके साथ बहस होती है तो क्या हम सामान्य नहीं हैं? मैं पांच साल में पहली बार उनके ऊपर चिल्लाया हूं। इतना तो चलता है भाई... हम बैठ कर बात करते हैं तो समस्या कहां है? मैं उन्हें एक आर्टिस्ट और इंसान के तौर पर प्यार करता हूं।' कपिल-सुनील विवाद: ट्विटर यूजर्स ने लीं चुटकियां गुरुवार को कपिल शर्मा अपने शो के साथी सुनील ग्रोवर और चंदन प्रभाकर के साथ सिडनी में कार्यक्रम करके वापस लौट रहे थे। फ्लाइट में किसी बात को लेकर कपिल शर्मा से उनकी कहासुनी हो गई और मारपीट तक की नौबत आ गई। इस मामले पर एक बातचीत में कपिल शर्मा ने कहा, 'मुझे याद नहीं है। दरअसल हमारी हर फ्लाइट में लड़ाई होती है, हर जगह लड़ाई होती है। यह एक स्वस्थ बहस होती है। हम काम के लिए लड़ते हैं, अच्छे काम के लिए लड़ते हैं।' गुरुवार को कपिल शर्मा अपने साथियों के साथ मेलबर्न से दिल्ली होकर मुंबई आ रहे थे। ऑस्ट्रेलिया में शो में स्टेज के पीछे किसी बात पर चंदन और उनके बीच कहासुनी हो गई जिसे लेकर चंदन नाराज थे। कपिल ने कथित तौर पर चंदन से न केवल बदतमीजी की, बल्कि थप्पड़ मारने की धमकी भी दे दी। चंदन कपिल के शो में चायवाले का किरदार निभाते हैं। इसके बाद फ्लाइट में भी यही बहस फिर से शुरू हो गई तो सुनील ग्रोवर ने बीच-बचाव किया। कपिल ने सुनील को भी नहीं बख्शा और उन्हें भी भला-बुरा कह डाला।
बॉलिवुड अभिनेत्री तापसी पन्नू अपनी पिछली फिल्मों में या तो बोल्ड, बेबाक और बिंदास लड़की की भूमिका में नजर आईं या फिर 'नाम शबाना' जैसी फिल्म में भरपूर मार-धाड़ कर रही हैं। अपनी फिल्म 'नाम शबाना' के प्रीमियर पर पहुंची तापसी ने कहा कि अब बहुत मार-धाड़ हो गया अब आप मुझे जल्द ही नाचते-गाते और रोमांस करते देखेंगे। तापसी से जब यह पूछा गया कि उनकी अगली फिल्म 'जुड़वां 2' में उनका अवतार कैसा होगा। फिल्म में वह क्या करती नजर आएंगी? कहीं जुड़वा में भी ऐक्शन तो नहीं करने वाली? इस सवाल के जवाब में हंसते हुए तापसी ने कहा, 'नहीं-नहीं, बिलकुल नहीं, 'जुड़वा 2' में ऐक्शन नहीं है, अब हर बार क्या ऐक्शन ही करूंगी? अब कुछ और करेंगे। 'जुड़वा 2' में थोड़ी बहुत सिंगिंग-डांसिंग होगी। सिंगिंग तो नहीं लेकिन डांसिंग और रोमांस जरूर होगा फिल्म में।' इसके अलावा तापसी ने यह भी बताया कि 'जुड़वा' के पहले भाग का फेमस गाना 'टन टना टन' और 'ऊंची है बिल्डिंग' में उनका डांस भी देखने को मिलेगा। 'जुड़वा 2' में तापसी की जोड़ी वरुण धवन के साथ बनी है। जबकि फिल्म का निर्देशन डेविड धवन कर रहे हैं। तापसी से इस मौके पर यह भी बताया कि फिल्म इंडस्ट्री में उनका पहला परिवार डेविड धवन का है, वह कहती हैं, 'मैंने अपनी फिल्म के प्रीमियर के लिए पूरे धवन परिवार को बुलाया है। मुझे आशा है कि सभी लोग आएंगे... क्योंकि धवन परिवार बॉलिवुड में मेरा पहला परिवार है। परिवार के सभी सदस्य मेरे लिए बहुत स्पेशल है।' गौरतलब हो कि तापसी को हिंदी फिल्मों में पहला मौका डेविड धवन ने ही अपनी फिल्म 'चश्मे बद्दूर' से दी थी। तापसी की फिल्म 'नाम शबाना' 31 मार्च को रिलीज हो रही है। फिल्म का निर्देशन शिवम नायर ने किया है। फिल्म में तापसी के साथ मनोज बाजपेई, अनुपम खेर, अक्षय कुमार, ऐली अवराम, डैनी और अक्षय कुमार भी हैं।
Rekha.khan@timesgroup.com अजय देवगन निर्मित, लीना यादव निर्देशित और राधिका आप्टे, तनिष्ठा चटर्जी, सुरवीन चावला, आदिल हुसैन अभिनीत 'पार्च्ड' के ट्रेलर लॉन्च पर सभी बहुत उत्साहित नजर आ रहे थे। 24 अंतरराष्ट्रीय फिल्म फेस्टिवलों में दर्शाई जा चुकी यह फिल्म 7 देशों में रिलीज हो चुकी है। इंडिया में यह फिल्म 23 सितंबर को रिलीज होगी। फिल्म अपनी ऑनलाइन लीक के कारण भी चर्चा में रही है। भारत की ग्रामीण पृष्ठभूमि पर आधारित इस फिल्म में राधिका आप्टे, तनिष्ठा चटर्जी, सुवरीन चावला उन तीन महिलाओं का प्रतिनिधत्व करती हैं, जो परंपराओं को तोड़कर आजाद हो जाना चाहती हैं। इस मौके पर अजय देवगन ने बताया कि उन्हें फिल्म के सेंसर सर्टिफिकेशन में किसी भी तरह की कोई दिक्कत पेश नहीं आई। उन्होंने 'ए' सार्टिफिकेट की मांग की और उन्हें वही मिला। अजय का कहना था, 'जब आप इस तरह की रिऐलिटी वाले मुद्दे पर फिल्म बनाते हैं तो आपको सच्चाई को दिखाना होता है, मगर उसकी भी एक सीमा होती है। लीना यादव ने उस सीमा रेखा का पालन किया है।' पायरेसी चलती रही तो फिल्में बननी बंद हो जाएंगी कुछ अरसा पहले 'पार्च्ड' के राधिका आप्टे के इंटिमेट सीन ऑनलाइन लीक हो गए थे। इस मुद्दे पर जब अजय से पूछा गया कि लीक सीन्स में से फिल्म में कितने सीन्स देखने को मिलेंगे तो इस सवाल पर अजय तंजिया लहजे में बोले, 'आपने देख ली है तो आप खुश हैं। आपने जरूर देख ली होगी। असल में आप जैसे लोगों की वजह से पायरेसी होती है। अब ये तो आपको फिल्म देखने के बाद ही पता चलेगा कि फिल्म में क्या देखने को मिलेगा।' फिर निर्माता के रूप में पायरेसी पर अपनी चिंता जताते हुए वे बोले, 'पायरेसी अगर ऐसे ही चलती रही तो फिल्में बननी बंद हो जाएंगी। हाल ही में लीक हुई फिल्मों के एक निर्माता जब मुझसे मिले तो उनकी आंखों में आंसू थे और उन्होंने मुझसे कहा कि वे बर्बाद हो गए हैं। वाकई एक निर्माता बहुत कुछ दांव पर लगाकर फिल्में बनाता है। ऐसे में एक दर्शक की जिम्मेदारी हो जाती है कि वह पायरेटेड फिल्मों से दूर रहे। 'शिवाय' के विवाद पर काटी कन्नी सभी जानते हैं कि करण जौहर की 'ए दिल है मुश्किल' के साथ ही अजय देवगन की 'शिवाय' रिलीज होगी और इस पर पहले ही काफी विवाद हो चुका है। अजय से जब पूछा गया कि क्या उन्होंने यह सुनिश्चित कर लिया कि उन्हें 'ए दिल है मुश्किल' से ज्यादा थिअटर मिलें तो इस पर उनका कहना था, 'इसका जवाब मैं फिल्म की रिलीज पर दे पाऊंगा।' इतने अच्छे टॉपिक पर हम बात कर रहे हैं और हमने इतनी अच्छी फिल्म (पार्च्ड) बनाई है। इस मौके पर हम अच्छी बातें करेंगे तो अच्छा रहेगा।' उन्होंने फिल्म के विवाद पर कुछ भी कहने से परहेज किया। बॉलिवुड के अवॉर्ड पैसा बनाने वाले होते हैं देश-विदेश के प्रतिष्ठित फिल्म फेस्टिवल्स में प्रसंशा और कई अवॉर्ड्स से नवाजी जा चुकी 'पार्च्ड' के निर्माता अजय देवगन से जब पूछा गया कि आमतौर पर वह किसी अवॉर्ड फंक्शन्स में हिस्सा नहीं लेते, जबकि 'पार्च्ड' कई अंतरराष्ट्रीय फिल्मोत्सवों में पुरस्कार पा चुकी है। इस पर अजय बड़ी साफगोई से बोले, 'यह उस किस्म का अवॉर्ड नहीं है, जिस पर हम सब जाकर नाचते-गाते हैं और जो टाइम पर पहुंच गया, उसे अवॉर्ड दे देते हैं। आप भी जानते हैं कि वह अवॉर्ड नहीं टीवी शो होते हैं, जितने ज्यादा ऐक्टर्स आएंगे, लोग जमा होंगे, वे लोग उतने ज्यादा पैसे कमाएंगे। ये पैसे बनानेवाले अवॉर्ड होते हैं। हमारी फिल्म को मिले पुरस्कार उस श्रेणी में नहीं आते।'
नई दिल्ली बिग बॉस के दसवें सीजन के विजेता मनवीर गुर्जर ने शादी की बात स्वीकार करके सभी अटकलों पर विराम लगा दिया है। इससे पहले कोई नहीं जानता था कि मनवीर शादीशुदा हैं। मनवीर ने कहा कि वह शादीशुदा हैं, लेकिन संबंध अच्छे न होने के कारण डेढ़ साल से ज्यादा से पत्नी से अलग रह रहे हैं। उन्होंने बेटी होने की बात भी स्वीकार की है। पढ़ें: ...तो सलमान जानते थे मनवीर की शादी की बात! बिग बॉस जीतकर लौटे मनवीर की तबियत खराब चल रही है जिसके कारण उन्हें शुक्रवार को अस्पताल में भर्ती होना पड़ा। अस्पताल में भर्ती मनवीर ने विडियो जारी कर कहा, 'वैसे तो मैं अस्पताल में हूं, लेकिन मेरी शादी होने या न होने को लेकर इस शो से जुड़ा कुछ नहीं था। 2014 में शादी हुई। हम पांच छह महीने साथ रहे लेकिन जब उनकी तरफ से बातें खराब होने लगीं तो वह मुझसे अलग होकर चली गईं।' मनवीर ने बताया कि जब उन्होंने बिग बॉस जाने की तैयारी की तो उनके दिमाग में कभी नहीं आया कि वह शादीशुदा हैं। मनवीर ने कहा, अब जब मैं बिग बॉस जीतकर वापस आया हूं तो उनके (पत्नी) के परिवार वाले उन्हें मेरे घर पर छोड़कर जा चुके हैं। मनवीर ने कहा कि अभी उन्हें समझ नहीं आ रहा है कि आगे क्या होगा, लेकिन उन्होंने इस बात का वादा किया है कि इस रिश्ते का जो भी हल निकलेगा उसे वह जरूर बताएंगे।
पिछले वीक इंडियन टेलिविजन के सबसे बड़े कॉन्ट्रोवर्शल रिऐलिटी शो 'बिग बॉस' की शुरुआत बड़े धूम-धाम से हुई और अब इस शो के कंटेस्टंट की छंटनी यानी इविक्शन का काम भी शुरू हो गया है। प्रियंका जग्गा ऐसी पहली कंटेस्टंट हैं, जिन्हें 'बिग बॉस 10' को बाय कहना पड़ा है। इस बार 'बिग बॉस' की थीम है सिलेब्रिटी Vs आम आदमी' और संडे की रात सबके लिए काफी सरप्राइजिंग रहा। शो के होस्ट सलमान खान ने एक शानदार परफॉर्मेंस दिया और उनके साथ 'बिग बॉस' ऐनालिस्ट के रूप में पहुंची थीं पूर्व 'बिग बॉस' कंटेस्टंट काम्या पंजाबी भी। इस सप्ताह जिन कंटेस्टंट का नाम एलिमिनेशन राउंड के लिए सामने आया, उनमें गौरव चोपड़ा, मोनालिसा और प्रियंका जग्गा था और इन तीनों में जिन्हें शो छोड़कर जाना पड़ा वह थीं प्रियंका। प्रियंका पिछले सप्ताह अपने अजीबोगरीब हरकतों के लिए चर्चा में छाई थीं। दरअसल प्रियंका शो में कभी भी फोकस होने का मौका हाथ से नहीं जाने देती थीं। मालिक और सेवक वाले टास्ट के दौरान पांचवें दिन प्रियंका ने अपनी पैंट में टॉयलेट कर दिया और सिलेब्रिटी कंटेस्टंट वीजे वाणी को अपनी पैंट धोने को कहा। वाणी ने उनकी बात भी मान ली, लेकिन इससे पहले कि दर्शक उनकी तू-तू मैं-मैं देख पाते, 'बिग बॉस' ने प्रियंका की हमेशा के लिए छुट्टी कर दी।
ऐक्टर और कमीडियन कपिल शर्मा का उनके साथी कलाकार सुनील ग्रोवर और चंदन प्रभाकर के साथ हुए झगड़े में अब तक यह साफ नहीं हुआ है कि वह कपिल शर्मा के शो के साथ जुड़े रहेंगे या छोड़ें देंगे। एक बातचीत में ऐक्ट्रर कमीडियन सुनील ग्रोवर ने साफ कहा है कि फिलहाल वह इस पूरे मामले में अभी किसी भी तरह की कोई बात नहीं करना चाहते हैं। सुनील की माने तो इस समय उनकी समझ में कुछ भी नहीं आ रहा है कि उनके आस-पास क्या हो रहा है। वह कुछ दिनों बाद इसके बारे में अपनी राय जरूर देंगे। बातचीत के दौरान काफी दुखी लग रहे सुनील ने कहा कि उन्हें इस मामले में बात करने के लिए 3 से 4 दिन का समय चाहिए। वह कहते हैं कि जो भी कुछ चल रहा है वह उस पर कुछ भी नहीं कहना चाहते हैं। सुनील तमाम घटित और चल रही बातों का आंकलन करने के बाद बात करेंगे। सुनील ग्रोवर के शो छोड़ने के मामले में कपिल शर्मा ने कहा है कि सुनील ने अभी तक शो नहीं छोड़ा है। कपिल की माने तो वह इस मामले में सुनील से बात करेंगे और इस बात को सुनिश्चित करेंगे कि वह पहले की तरह शो में बने रहें। जबकि सुनील खुद को लेकर अनिश्चित हैं। सुनील इस समय इस मामले में फिलहाल चुप ही रहना चाहते हैं। सुनील कहते हैं, 'मैं नहीं जानता कि यह क्या है। कृपया मुझे इसके बारे में बोलने पर मजबूर ना करें। मुझे कुछ दिन और दीजिए। मैं इसके बारे में जान लूं और फिर आप सभी को बता दूंगा।' पिछले हफ्ते ऑस्ट्रेलिया में अपना शो परफॉर्म करके अपनी पूरी टीम के साथ वापस लौट रहे कपिल ने अपने साथी चंदन और सुनील पर फ्लाइट के अंदर चिल्लाना और मारपीट करना शुरू कर दिया था। बाद में कपिल ने सोशल साइट ट्विटर के जरिए सुनील से माफी भी मांगी लेकिन सुनील ने उन्हें नसीहत देते हुए कहा कि इंसानियत सीखें और भगवान बनने की कोशिश न करें। एक तरफ जहां सुनील ने इस पूरे मामले में मीडिया से बात करने से मना कर दिया था। वहीं कपिल ने अपने फेसबुक पर अपने इस आपसी झगड़े को खुद कंफर्म किया। कपिल के ट्वीट के जवाब में सुनील ने ट्विटर पर लिखा, 'भाई जी, हां आपने मुझे बहुत आहत किया है। आपके साथ काम कर हमेशा कुछ नया सीखा। मैं बस एक सलाह देना चाहता हूं कि जानवरों के अलावा इंसानों की भी इज्जत करना शुरू करें। सब आपके जितने टैलंटेड नहीं हैं। लेकिन अगर सभी आपकी तरह टैलेंटेड होंगे तो आपकी कीमत कौन समझेगा।' सुनील ने आगे लिखा, 'अगर कोई आपको ठीक कर कर रहा है तो उस व्यक्ति को गाली ना दें। उन महिलाओं के आगे गंदी भाषा का इस्तेमाल करने से बचें जिन्हें आपके स्टारडम से कोई लेना देना नहीं है। वह केवल आपके साथ सफर कर रही हैं। मुझे यह अहसास दिलाने के लिए शुक्रिया कि यह आपका शो है और आपके पास पावर है कि आप कभी भी किसी को भी शो से बाहर कर सकते हैं। आप अपने क्षेत्र में बेस्ट हैं। लेकिन भगवान की तरह बर्ताव ना करें। अपना ध्यान रखें, मैं आपकी सफलता और शोहरत के लिए कामना करता हूं।'
गरिमा शर्मा मल्टिस्टारर फिल्में करने वाले रितेश देशमुख की हाल ही में सोलो फिल्म 'बैंजो' आई। इसमें उनके किरदार में मुंबइया स्वैग भी बखूबी नजर आया। हाल ही में फिल्म की टीम रितेश देशमुख, नरगिस फाखरी और प्रड्यूसर कृषिका लुल्ला DTMM ऑफिस आए, तो उन्होंने काफी कुछ बताया। 'धमाल', 'डबल धमाल', 'मस्ती' और 'ग्रेट ग्रैंड मस्ती' जैसी कई फिल्में कर चुके रितेश देशमुख हाल ही में फिल्म 'बैंजो' में नजर आए। फिल्म में बैंजो प्लेयर का उनका किरदार 'तराट' कुछ अलग ही है। इसे बेहतर निभाने के लिए रितेश ने काफी होमवर्क किया। वह बताते हैं, 'मैं कभी बैंजो प्लेयर्स से मिलता था, तो कभी उनके विडियोज देखता था। बस मन में था कि इस किरदार में कोई कमी न रह जाए।' खास बात ये रही कि उनकी जानकारी में कुछ ऐसे दोस्त भी थे, जिनसे उन्हें अपना किरदार निभाने में मदद मिली। उनके घर में भी एक बैंजो है। रितेश के साथ नरगिस की मस्ती फिल्म में नरगिस फाखरी भी हैं, जिन्हें रितेश के साथ एक बार फिर काम करना बहुत अच्छा लगा। उन्होंने बताया, 'रितेश के साथ शूटिंग करना बहुत कंफर्टेबल रहा। वह एक टैलंटेड ऐक्टर होने के साथ ही बहुत अच्छे इंसान भी हैं। मैं लकी हूं कि पहले और अब भी मुझे फिल्म में रितेश का साथ मिला। शूटिंग के अलावा हम सेट पर बहुत मस्ती करते थे। मेरी हिंदी कमजोर है, तो रितेश ने हिंदी डायलॉग सही तरह से बोलने में भी मेरी काफी मदद की।' मिलनी चाहिए वैल्यू, जो डिजर्व करते हैं रितेश और नरगिस के साथ फिल्म की प्रड्यूसर कृषिका लुल्ला भी आईं थीं। वह बताती हैं, 'ऐसी फिल्म बॉलिवुड में कभी नहीं बनीं। तो ऑडियंस को कुछ ऐसा दिखाना था, जो उन्होंने बड़े पर्दे पर नहीं देखा हो।' इन दिनों जैसे लोग भूल चुके थे बैंजो को। तो क्या फिल्म आने से बैंजो या बैंजो प्लेयर्स को बढ़ावा मिलेगा? वह कहती हैं कि उन्हें लगता है कि इससे जरूर बैंजो प्लेयर्स को बढ़ावा मिलेगा। आखिर ये फिल्म उन्हीं पर बेस्ड है। उन्हें वो वैल्यू मिलनी चाहिए, जो वो डिजर्व करते हैं।फिल्म के डायरेक्टर रवि जाधव ने जब पहली मराठी फिल्म 'नटरंग' बनाई थी, तो उस फिल्म को नैशनल अवॉर्ड मिला था। अब रवि पहली बार हिंदी फिल्म डायरेक्ट कर रहे हैं, तो क्या 'बैंजो' के साथ भी ऐसा होगा और उसे कोई बड़ा अवॉर्ड मिलेगा? इस पर कृषिका का कहना है कि हम तो हमेशा अच्छे की ही उम्मीद करते हैं। रवि एक डायरेक्टर हैं। वह अपने यूनीक तरीके से हर प्रॉजेक्ट के लिए बहुत मेहनत करते हैं। सोलो के पीछे नहीं भागता आजकल अधिकतर ऐक्टर्स को सोलो प्रॉजेक्ट्स करने की चाहत होती है। इस मामले में रितेश थोड़े अलग हैं। उनका कहना है, 'मैं मल्टिस्टारर फिल्में करना बहुत एंजॉय करता हूं। 'मस्ती' से लेकर 'क्या कूल हैं हम' और 'हाउसफुल' के बाद इनकी फ्रैंचाइजी भी आईं और सभी में मुझे अच्छा रेस्पॉन्स दिया गया। तो मुझे सोलो फिल्मों का ऐसा क्रेज नहीं है। अब तो इंडस्ट्री में इतने साल हो गए हैं कि लगता है जो भी करो, अच्छा करो।' अब रितेश छत्रपति शिवाजी की बायोपिक बनाने वाले है, जिसमें सलमान खान भी नजर आएंगे। 100 करोड़ से क्या होता है? आजकल जहां 100 करोड़ क्लब में फिल्मों की एंट्री होने लगी है। ऐसे में सक्सेसफुल फिल्म बनाने का कोई फॉर्म्युला ऐक्टर-प्रड्यूसर रितेश देशमुख की नजर में है? उनके मुताबिक, 'ऐसा तो कुछ नहीं है कि आपके पास कोई सेट फॉर्म्युला हो। और ये भी जरूरी नहीं है कि हर फिल्म 100 करोड़ ही कमाए। ऐसा भी देखा जा रहा है कि जो भी फिल्म 100 करोड़ में बनी है, वो उससे कम सिर्फ 60-70 करोड़ ही कमा रही है। और कभी-कभी ऐसा भी होता है कि 30-40 करोड़ में बनने वाली फिल्म उससे डबल भी कमा लेती है। तो इन सब चीजों से ज्यादा फर्क नहीं पड़ता। सबसे बड़ी बात यह है कि फिल्म दर्शकों को पसंद आनी चाहिए।
'कॉमिडी नाइट्स बचाओ ताजा' में पिछले दिनों जॉन अब्राहम अपनी फिल्म 'फोर्स 2' के प्रमोशन के लिए पहुंचे, लेकिन वहां कुछ ऐसा हुआ जिससे वह इतने नाराज हो गए कि आखिरकार शो छोड़कर उन्हें निकलना पड़ा। जॉन अपनी को-स्टार सोनाक्षी सिन्हा के साथ वहां पहुंचे थे, लेकिन शो के होस्ट कृष्णा के मजाक करने का अंदाज़ उन्हें पसंद नहीं आया और वह शो से बाहर हो गए। कृष्णा ने बताया, 'जॉन और मैं एक-दूसरे को काफी सालों से जानते हैं और वही एकमात्र ऐसे ऐक्टर हैं, जिन्होंने तब फोन किया था जब मैं अपने पिता की मौत के बाद गम में डूबा हुआ था। मैं वाकई बहुत दुखी हूं कि मैंने उन्हें नाराज कर दिया।' तो आखिर ऐसा क्या था, जिससे नाराज हो गए जॉन? कृष्णा मे बताया, 'मैंने उनकी पुरानी फिल्मों जैसे 'पाप' का मजाक उड़ाया। जबकि उस वक्त उन्होंने कहा कि ये उनकी पसंदीदा फिल्में थीं। इसके कुछ देर बाज जॉन ने स्टेज पर सोनाक्षी और मेरे साथ डांस करने से भी इनकार कर दिया। तभी वह बाहर जाने लगे और मैं भी उनके पीछे भागा, लेकिन तब तक वह जा चुके थे। मैं उनसे माफी मांगना चाहता हूं। मैं इन वजहों से तब से सो नहीं पाया हूं। मैं मनाली में चल रही अपनी शूंटिंग छोड़कर खास उनके लिए आया था, जब मुझे पता लगा कि वह शो पर आने के लिए राजी हो गए हैं। मुझे उम्मीद है कि वह मुझे समझेंगे और माफ कर देंगे।' बता दें कि इससे पहले फिल्म 'पार्च्ड' की ऐक्ट्रेस तनिष्ठा चटर्जी ने भी इस शो के दौरान अपनी नाराजगी जाहिर कर चुकी हैं, जब उन्हें लेकर कृष्णा ने उनकी त्वचा के रंग को लेकर कमेंट किया था। हालांकि, कृष्णा ने कहा कि उन्होंने उस वक्त भी माफी मांगी थी, लेकिन उस वक्त वह इतने परेशान नहीं थे। उन्होंने कहा कि इस बार हुई घटना से वह ज्यादा दुखी हैं, क्योंकि उन्हें लगता है कि जॉन इंडस्ट्री के सच्चे लोगों में से एक हैं।
नई दिल्ली पूर्व क्रिकेटर और अब पंजाब की अमरिंदर सरकार में कैबिनेट मंत्री नवजोत सिंह सिद्धू 'द कपिल शर्मा शो' में काम करने को लेकर अपने फैसले पर अड़े हुए हैं। सिद्धू की इस 'जिद' पर अमरिंदर सिंह ने कहा कि वह इसे लेकर कानूनी सलाह लेंगे। उन्होंने कहा कि मैं नहीं जानता कि संविधान की इस बारे में क्या राय है, हम अपने वकील से पूछेंगे कि मंत्री रहकर क्या कोई अलग से काम कर सकता है, जो वह करना चाहता हो। तभी इस पर फैसला लिया जाएगा। सिद्धू से जब अमरिंदर के बयान के बाबत पूछा गया तो उन्होंने कहा, 'बॉस हमेशा सही होता है।' उधर, पंजाब के महाधिवक्ता अतुल नंदा ने कहा कि वह इस मुद्दे पर जल्द ही कानूनी राय देंगे। नंदा ने कहा, ‘इस मुद्दे पर जब मेरे पास फाइल आएगी, तब मैं मुद्दे पर कानूनी राय दूंगा।’ The boss is always right: Navjot Singh Sidhu on Punjab CM taking legal advice on Sidhu's TV shows. pic.twitter.com/8MedBFzEsW — ANI (@ANI_news) March 21, 2017 'द कपिल शर्मा शो' करते रहने के फैसले पर विपक्षी दलों की ओर से उठाए जा रहे सवालों पर पलटवार करते हुए उन्होंने कहा, 'मैं टेलिविजन इंडस्ट्री में 70-80 फीसदी काम छोड़ चुका हूं। मैं सातों दिन सुबह से लेकर शाम 6 बजे तक काम करता हूं। इसलिए, शाम 6 बजे के बाद मैं क्या करता हूं इससे किसी को कोई मतलब नहीं होना चाहिए। यह ऑफिस ऑफ प्रॉफिट के दायरे में नहीं आता है।' Sometimes I work all 7 days from early morning till 6pm. So, what I do after 6pm is nobody's business. It's not office of profit: N Sidhu pic.twitter.com/13yFxN4I0R — ANI (@ANI_news) March 21, 2017 गौरतलब है कि अमरिंदर सिंह सरकार में नवजोत सिंह सिद्धू को स्थानीय निकाय और पर्यटन मंत्री बनाया गया है। इसके बाद सिद्धू ने कहा था कि वह 'द कपिल शर्मा शो' का हिस्सा बने रहेंगे। सिद्धू ने कहा था, 'अगर मुझे समस्या नहीं है तो आप लोग क्यों चिंता कर रहे हो। अगर मुझे शो करना होगा तो मैं पंजाब से 3 बजे निकलूंगा और सुबह किसी के भी उठने से पहले वापस आ जाऊंगा।'
मुंबई अभिनेत्री मीता वशिष्ठ को आगामी टेलीविजन धारावाहिक 'कोई लौट के आया है' की टीम में शामिल किया गया है। मीता अलौकिक शक्तियों के साथ रहस्यमय भूमिका में दिखेंगी। उनकी भूमिका से रहस्यमय तत्व जुड़े होंगे। मीता ने कहा, 'एक रहस्यमय महिला की भूमिका निभाना चुनौतीपूर्ण है और हमें यह चुनौती पसंद है।' उन्होंने कहा, 'यह शो सही मायने में अनूठा है। इसके शॉट शानदार हैं, शानदार प्रस्तुति, शानदार लेखन और मुझे लगता है कि दर्शकों के लिए यह नया है। मुझे यकीन है कि दर्शक हर बार अगले एपिसोड का इंतजार करेंगे।' इस शो का प्रसारण स्टार प्लस चैनल पर होगा। यह पुनर्जन्म पर आधारित है। इसमें सुरभि ज्योति भी प्रमुख भूमिका में हैं।
Prashant.Jain@timesgroup.com पार्च्ड के लिए मुझे काफी तारीफें मिलीं। मैं अपने फैंस की शुक्रगुजार हूं कि वे मुझे इतना प्यार देते हैं और मेरी फिल्मों को इतना पसंद करते हैं। मेरी चौरंगा से लेकर आइलैंड इन ए सिटी तक के लिए फैंस ने मुझे काफी अच्छा फीडबैक मिला। पार्च्ड मेरे लिए इसलिए भी खास थी, क्योंकि इस फिल्म में अपने रोल की कहानी मैंने खुद लिखी थी। मैं इस प्रोजेक्ट से शुरुआत से जुड़ी रही हूं। रोड मूवी की शूटिंग के दौरान मैं एक ऐसी औरत से मिली थी, जो कि बहुत कम उम्र में विधवा हो गई थी। उसके दो बच्चे एक बेटी और एक बेटा था। करीब 30 साल की उम्र में वह बड़ी मुश्किल से उन्हें पाल रही थी। एक दिन उसने मुझे छूकर कहा कि इतने साल हो गए किसी मर्द ने मुझे छुआ नहीं। उसकी आंखों में कुछ ऐसा था, जो मैं भुला नहीं पाई। वह मेरे साथ ट्रैवल करता रहा। लीना ने उसे पर्दे पर लाने का फैसला किया। मैंने फिल्म में वही रोल किया। हालांकि बाद में उसकी लाइफ में चेज आता है। मजे की बात यह है कि वह कहानी भी मुझे वहीं पर मिली। मेरे लिए खास थी फिल्म मैंने यह कहानी पार्च्ड की डायरेक्टर लीना यादव को सुनाई, तो उन्हें यह काफी पसंद आई। उन्होंने मुझसे कहा कि मुझे उस औरत से मिलना है। तब हम दोनों गुजरात के कच्छ जाकर उस औरत से मिले। साथ ही, हमारा वहां कई और औरतों से भी मिलना हुआ, जिनकी कहानी काफी दर्दनाक थी। उसके बाद हमने इस पर फिल्म बनाने का फैसला किया। फिल्म की शूटिंग हमने राजस्थान में की। यह कहानी भारत के किसी भी गांव की हो सकती है। हम देश के कई हिस्सों में महिलाओं से मिले। भारत देश में महिलाओं के शोषण की कहानी हर जगह एक ही है। इसलिए हमने किसी खास जगह पर फोकस नहीं किया। कलाकार का काम एक्टिंग है मुझे ऐसा नहीं लगता कि मैं महिला प्रधान फिल्मों में टाइपकास्ट हो गई हूं। मेरा मानना है कि बतौर एक आर्टिस्ट आपको जिस तरह के रोल ऑफर होते हैं, उन्हें आपको अपना बेस्ट देते हुए करना चाहिए। वैसे मैं अलग-अलग फिल्में भी कर रही हूं। पिछले दिनों मैंने एक अलग फिल्म में टीचर का रोल किया। इसके अलावा, आने वाले दिनों में भी मैं अलग अवतार में नजर आऊंगी। मसलन मैं एक बायोपिक और एक रोमांटिक कॉमेडी फिल्म कर रही हूं। इसके अलावा, मैं एक हॉलिवुड फिल्म भी कर रही हूं। इसलिए आप कह सकते हैं कि मैंने अलग फिल्में भी की हैं। पिछले दिनों मैंने एंग्री इंडियन गोडेस भी की थी। हालांकि वह फिल्म भी महिला प्रधान थी, लेकिन मेरा रोल उसमें एकदम अलग था। मैंने पायरेटेड फिल्में नहीं देखी पायरेसी भारत की बहुत बड़ी प्रॉब्लम है। यही वजह है कि ज्यादातर फिल्म निर्माता जो अपनी फिल्मों को इंटरनैशनल फिल्म फेस्टिवल्स में रिलीज करना चाहते हैं। वे उन्हें पहले बाहर रिलीज करते हैं और उसके बाद इंडिया में रिलीज करते हैं। इंडिया में पहले फिल्म रिलीज करने के बाद वह लीक हो जाती है और पायरेटेड फिल्म को इंटरनैशनल फेस्टिवल वाले रिलीज नहीं करना चाहते। मैंने आजतक कोई फिल्म की पायरेटेड कॉपी नहीं देखी। पता नहीं लोग क्यों ऐसा करते हैं। फिल्म का मजा तो थिएटर में ही है। आप मोबाइल पर उसको क्या एंजॉय कर पाओगे। मेरा मानना है कि जिन लोगों को फिल्म थिएटर में देखनी होती है, वे उसे देखते ही हैं। इसलिए पायरेसी वगैरह से हमें इतना ज्यादा डरने की जरूरत नहीं है। हालांकि हमारी फिल्म पार्च्ड को पायरेसी से काफी नुकसान हुआ। तो फिल्में बनना बंद हो जाएंगी अगर हम फिल्में पायरेटेड ही देखते रहेंगे, तो आने वाले दिनों में फिल्में बनना भी बंद हो सकती हैं। आखिर आपके खरीदे गए टिकट के पैसों से ही हम आर्टिस्टों का घर चलता है। हमें भी राशन खरीदना होता है और अपने घर का किराया देना होता है। लेकिन अगर फिल्में लीक होती रहेंगी और प्रोड्यूसर को कुछ नहीं मिल पाएगा, तो वह हमें क्या देगा और आगे फिल्म बनाने का रिस्क क्यों उठाएगा। पार्च्ड के प्रोड्यूसर अजय देवगन ने भी इसके ट्रेलर लॉन्च पर कुछ ऐसा ही कहा था। डायरेक्टर सुधीर मिश्रा ने मुझसे कहा था कि डायरेक्टर को काफी कुर्बानी देनी पड़ती है। वह घर नहीं खरीद सकता। हालांकि आजकल ऐसा संभव नहीं है। हम जैसी सोसायटी में रहते हैं, हमें उसके हिसाब से चेंज करना होता है। आर्टिस्टों को भी अपने गुजारे लायक पैसा चाहिए।
हास्यप्रद टेलिविजन शो 'मजाक मजाक में' के जज रह चुके दिग्गज भारतीय स्पिन गेंदबाज हरभजन सिंह एक बार फिर छोटे पर्दे पर वापसी कर रहे हैं। हरभजन को आगामी टेलिविजन रिऐलिटी शो 'रोडीज़' के नए संस्करण में जज की भूमिका में देखा जाएगा। वह 'रोडीज' के नए संस्करण 'रोडीज़ राइजिंग' में नेहा धूपिया के साथ जज की भूमिका में होंगे। अपने एक बयान में हरभजन ने कहा, 'युवा पीढ़ी इस देश का भविष्य है और इस पीढ़ी के बीच 'रोडीज़' का शो काफी लोकप्रिय है। यह केवल एक शो ही नहीं, बल्कि लोगों के लिए रोमांच, ताकत, क्षमता और कड़ी मेहनत की जीवनशैली बन गया है। इस शो का हिस्सा बनने के लिए यह कारण पर्याप्त हैं।' इस शो के लिए उत्साहित हरभजन ने कहा, 'हमने इस शो की शूटिंग अभी शुरू नहीं की है और न ही टीम के सदस्यों ने कोई जानकारी शेयर की है। मैं इसे इसी प्रकार राज रखना चाहूंगा।' इस अवसर पर ऐक्ट्रेस नेहा ने कहा कि वह इस शो में वापसी कर काफी खुश हैं और एक महिला होने के नाते वह यह महसूस करती हैं कि वह लड़कियों को आगे आने के लिए प्रोत्साहित करेंगी। इसके साथ वह उन्हें उनके सपने जीने और खुद को साबित करने के लिए भी प्रेरित करेंगी।
बीती रात को आखिर वह समय आ गया जब सनी लियोनी 'बिग बॉस 10' के घर में दाखिल हुईं। 'बिग बॉस' के सभी कंटेस्टंट को 'वायरल विडियो फीवर' टास्क दिया गया, जिसमें सभी को ऐसा विडियो बनाना था जो जल्द ही वायरल हो जाए। कंटेस्टंट्स के इन विडियो को जज कर रही थीं सनी लियोनी। हालांकि, इन विडियो को बनाने के दौरान किसी भी कंटेस्टंट को यह नहीं पता था कि सनी लियोनी घर में मौजूद हैं और आखिरकार वह वक्त आई गया जब सनी ने अपनी मौजूदगी का अनाउंस किया। सभी कंटेस्टंट घर में उन्हें पागलों की तरह ढूंढने लगे और आखिरकार घर का दरवाजा सनी के लिए खुला। सभी ने उनका जोरदार स्वागत किया और स्वामी ओमजी दौड़कर उनके पास जा पहुंचे और गले मिले। 'वायरल वीडियो फीवर' टास्क पर सनी ने अपना अंतिम फैसला सुनाया। वाणी टीम और लोपा टीम में विजेती रही लोपा टीम। सनी ने विजेताओं को अपने परफ्यूम ब्रैंड (लस्ट बाइ सनी लियोनी) का परफ्यूम भेंट किया। इसके बाद सनी के साथ मिलकर भी सभी कंटेस्टंट ने एक विडियो बनाया, जिसमें फिल्म 'शोले' के एक दृश्य पर सबने ऐक्ट किया। इस दौरान मनु वीरू के रोल में थे, स्वामी जी गब्बर और सनी लियोनी बसंती बनीं। 'शोले' के मशहूर गाने 'मैं नाचूंगी' पर सनी लियोनी ने डांस किया और उन्हें देखकर घर के बाकी लोग भी उनके साथ नाचने लगे। इस दौरान मनु ने सनी लियोनी को माल क दिया, जिसे सुनकर बानी काफी नाराज हुईं। इसपर मनु माफी मांगने की बजाय बानी से यह कहते सुने गए कि यदि सनी को बुरा लगेगा तो वह बोलेंगी, लेकिन वह (बानी) बीच में क्यों आ रही हैं? bigg-boss सनी लियोनी के घर से जाते ही 'बिग बॉस' की सिलेब्रिटीज़ महिला कंटेस्टंट्स स्वामी जी पर यह कहकर टूट पड़ीं कि उन्होंने सनी लियोनी का पैर क्यों टच किया और ऐसा करना उन्हें शोभा नहीं देती। हालांकि, अपने बचाव में स्वामी जी इतना ही कह पाए कि जब सनी ने इस बारे में कुछ नहीं कहा तो इन महिलाओं को क्या दिक्कत है। हालांकि, उनके टीम के बाकी सदस्यों ने भी उन्हें ऐसा न करने के लिए कहा और स्वामी जी ने आश्वासन दिया कि आगे से वह इन बातों का ध्यान रखेंगे। गौरतलब है कि सनी लियोनी साल 2011 में 'बिग बॉस' की कंटेस्टंट रह चुकी हैं।
'बिग बॉस' के घर में बाकी कंटेस्टेंट्स को टफ कॉम्पिटिशन दे रहीं लोपामुद्रा ने दर्शकों के बीच अपनी खास जगह बना ली है। शो के दूसरे सदस्यों की तरह अब समय आ गया है कि लोपा को भी उनके परिवार के किसी सदस्य से मिलने का मौका मिले। मीडिया रिपोर्ट्स की मानें तो लोपा की बहन जल्द ही उनसे मिलने बिग बॉस के घर में जाएंगी। दरअसल, ये सब एक टास्क के तहत होगा। आने वाले एपिसोड में घरवालों को एक ऐप की बैटरी बचानी होगी और इसके बदले उन्हें अपने परिवार के किसी सदस्य से मिलने का मौका मिलेगा। लेकिन इसके लिए उन्हें बैटरी खर्च करनी होगी। एक तरफ जहां ज्यादातर कंटेस्टेंट्स बैटरी चार्ज करने को तवज्जो देंगे, वहीं लोपा अपने परिवार से मिलने का ऑप्शन चुनेंगी। इसके बाद जल्द ही लोपा की मुलाकात उनकी बहन भाग्यश्री से होगी, जो उनके बहुत करीब हैं। बता दें कि इस टास्क के चलते ही बानी को अपनी दोस्त गौहर से मिलने का मौका मिला था।
Prashant.Jain@timesgroup.com टीवी और मेरा काफी पुराना नाता है। मैंने टीवी से ही शुरुआत की थी। नया नुक्कड़ सीरियल में मैं पांच डायरेक्टर्स का असिस्टेंट हुआ करता था और मुझे 250 रुपए फीस मिलती थी। उसके बाद मेरा सफर टीवी से होकर फिल्मों में गया। वहां मैंने कल हो ना हो और डी डे जैसी फिल्में बनाई और अब फिर से मैं टीवी पर अपनी नई पेशकश प्रिजनर्स ऑफ वार (पीओडब्ल्यू) : बंदी युद्ध के लेकर हाजिर हूं। यह एक इजरायली शो प्रिजनर्स ऑफ वॉर का रीमेक है, जिसे हम इंडियन कॉन्सेप्ट पर बना रहे हैं। इसके लिए हमें उन्हें काफी कन्विंस करना पड़ा कि हमें भी यह शो अपने यहां बनाने की परमीशन मिल जाए। उन्होंने हमसे कहा कि हम इसे उसी लव और डेडिकेशन के साथ बनाएंगे, जिस तरह से यह इजरायल में बना। हमारे शो का सारा कंटेंट हम उनसे शेयर करते हैं और वह हमें सुझाव भी देते हैं। इससे पहले यह शो अमेरिका में भी बन चुका है। हमने इस शो के इजरायली निर्माता को समझाया कि हम लोग भी भारत-पाकिस्तान की लड़ाई चलते उसी तरह की परेशानियों से जूझ रहे हैं। अमेरिका में तो उन्होंने अपने सामने ही सब-कुछ कराया था, लेकिन आजकल वह स्काइप के जरिए हमसे जुड़े रहते हैं। हालांकि किसी भी निर्माता के लिए इस शो को बनाना बड़ा चैलेंज था। इसमें 126 एपिसोड हैं। इस तरह से यह अकेला शो ही 22 फिल्मों के बराबर है। मुझे फ्री हैंड मिला था मुझे लग रहा है कि पहले के जमाने में टीवी, सिनेमा और वेब सीरीज वगैरह के जो बॉर्डर थे, वे अब मिल चुके हैं। अब आपके पास अगर कोई इंटरेस्टिंग स्टोरी है, तो आप उस पर कोई दो-ढाई घंटे की फिल्म बनाओ या फिर 126 एपिसोड का शो बनाओ। यह पूरी तरह आप पर निर्भर है। न सिर्फ हमें बल्कि चैनल्स और स्टूडियोज को भी यह समझ आ गया है। इसलिए वे हमें ऐसा करने का चांस दे रहे है। स्टार प्लस ने मुझे कहा कि मैं उनके लिए डी डे और एयरलिफ्ट जैसा एक सीरियल बनाऊं। हालांकि मैं इसे लेकर काफी सावधान था और मुझे लगता था कि वे इसमें कहीं सास-बहू या करवाचौथ वगैरह ना करने लगें। लेकिन उन्होंने मुझे पूरी छूट दे दी और कहा कि आप इसे अपने हिसाब से बनाएं। उसके बाद उन्होंने मुझे इजरायली शो प्रिजनर्स ऑफ वॉर दिखाया। उसे देखकर मुझे लगा कि यह हमारे यहां भी बन सकता है। हमारे यहां यह कारगिल की लड़ाई पर बेस्ड होगा, क्योंकि हमने आखिरी लड़ाई वही लड़ी थी। इस सीरियल को बनाकर मुझे एक बात समझ आ गई कि भले ही शारीरिक रूप से सिर्फ वे सैनिक ही पाकिस्तान में बंदी थे, जो कि अब 17 साल बाद देश लौट रहे हैं। लेकिन मानसिक रूप से उनका पूरा परिवार और उनकी पत्नी और बच्चे भी प्रिजनर बने हुए हैं। उनकी नजर हमेशा अपनों से जुड़ी हर खबर पर रहती है। स्टेमिना वाले एक्टर चाहिए थे इजरायल का शो देखकर मुझे समझ आ गया कि वहां भले ही इजराइल और फिलिस्तीन के बीच की कहानी हो या फिर यहां भारत और पाकिस्तान के बीच की कहानी, लेकिन असली कैदी तो उनकी सैनिकों की बीवियां हैं। इसके अलावा, उन कैदियों ने वापस लौटकर कुछ खास करने का प्लान किया है, जिसका संबंध उससे हैं, जो कि उन्होंने कैद में रहने के दौरान किया है। इस सब को देखकर मुझे लगा कि यह मेरे मतलब का शो है। इसलिए मैंने इसे बनाने के लिए हामी भर दी। यह वही था जो कि मैंने डी डे के साथ किया और एयरलिफ्ट के साथ किया। जहां पर एक बड़ा इवेंट था और उसे जुड़ी ह्यूमन स्टोरीज होती हैं। शो की तैयारी के दौरान मैं रियल प्रिजनर्स की वाइफ्स से मिला। उनसे जुड़ी जानकारियां इकट्ठा कीं। हमने इसके लिए रेफरेंस इकट्ठा किए। फिर उसके बाद कास्टिंग का दौर शुरू हुआ। मुझे इसके लिए कुछ ऐसे एक्टर्स चाहिए थें, जिनका स्टेमिना अच्छा हो। फिल्म में आपको तेजी से दौड़कर उसे पूरा करना होता है, लेकिन सीरियल में क्योंकि लंबा पीरियड होता है। इसलिए हमें अच्छे स्टेमिना वाले एक्टर चाहिए थे और मैंने इसका ध्यान रखते हुए एक्टर चुने।
Upma.Singh@timesgroup.com अपने बेबाक अंदाज के लिए मशहूर ऐक्टर शत्रुघ्न सिन्हा की बिटिया सोनाक्षी सिन्हा भी अपने पापा की ही तरह तमाम मुद्दों पर खुलकर आवाज उठाती हैं। यही नहीं, उनसे टेढ़ी बात करने वालों की क्लास लगाने में भी वह देर नहीं करतीं। अपनी अगली फिल्म 'अकीरा' में तो सोना पंगा लेने वालों की लात-घूंसों से तुड़ाई करती भी नजर आ रही हैं। ऐसे में अकीरा के बहाने हमने सोनाक्षी से कई दूसरे मुद्दों पर भी उनकी राय जानी... सोना के पावर पंच लड़कियों को लेकर समाज में कुछ आम धारणाएं बनी हुई हैं। कुछ ट्रेडमार्क सवाल अक्सर उनकी ओर उछाले जाते हैं। ऐसे ही कुछ सवालों पर सोनाक्षी के पावरफुल जवाब: कितना भी पढ़ लो, जॉब कर लो, आखिर में तो घर और बच्चे ही संभालने हैं। नहीं, आज के जमाने में मर्द की भी उतनी ही जिम्मेदारी है घर चलाने और बच्चे संभालने की जितनी औरत की है। अगर औरतें हर काम कर सकती हैं तो मर्द को ऐसा क्यों लगना चाहिए कि घर का काम उनका नहीं है! छोटे कपड़े पहनती हो तो लड़के पीछे पड़ेंगे ही। अगर कपड़ों से ये होता कि लड़के पीछे भाग रहे हैं तो अब क्या कहूं! यही सोच तो बदलने की जरूरत है। आप देखिए, दूसरे बहुत से देशों में लड़कियां छोटे कपड़े पहनती हैं, लेकिन वहां की स्थिति काफी बेहतर है। अगर ये कपड़ों के कारण होता है, तो वहां ऐसा क्यों नहीं होता! सीधी सी बात है कि प्रॉब्लम छोटे कपड़ों में नहीं है बल्कि लोगों की सोच में है। देर तक घूमती है, कैरक्टर ठीक नहीं लड़की का। क्या है ये। मतलब लड़के घूम सकते हैं देर तक, लेकिन लड़की नहीं घूम सकती। कोई लॉजिक ही नहीं है ये तो। थोड़ा सजधज के रहा कर, वजन भी बढ़ रहा है, कौन पसंद करेगा। यह एक्चुअली बहुत होता है कि औरतों को ही प्रजेंटेबल लगना होता है। मर्द तोंद लेकर सीईओ बन जाते हैं कंपनी में, उनको तो कोई कुछ नहीं बोलता। ये बिल्कुल गैर बराबरी वाली बात है। ऐसा नहीं होना चाहिए। सोना को गुस्सा क्यों आता है? मुझे गुस्सा तब आता है जब हम इतने भारी भरकम टैक्स भरते हैं और पता नहीं चलता कि वह जाता कहां है। इतने गड्ढे हैं हमारी सड़कों पर। जब साफ-सफाई नहीं रहती, तब मुझे गुस्सा आता है। जब औरतों के साथ गलत होता है, तब मुझे गुस्सा आता है। ऐसी काफी चीजें हैं, जिसे देखकर मुझे गुस्सा आता है और एक ऐक्ट्रेस के तौर पर मैं जो भी मैं कुछ कर पाती हूं, करती हूं। अगर मुझे लगता है कि मेरे आवाज उठाने से किसी का फायदा हो जाएगा तो मैं आवाज उठाती हूं। अकीरा में आप एक स्ट्रॉन्ग लड़की का रोल कर रही हैं, लेकिन रियल लाइफ में लड़कियों को कई तरह के भेदभाव झेलने पड़ते हैं। बचपन में या कभी ऐसा हुआ कि आपको कुछ करने से रोका गया हो? नहीं, मैं बहुत खुशनसीब हूं कि मुझमें और मेरे भाइयों की परवरिश में कभी कोई अंतर नहीं रखा गया। ऐसा भेदभाव कभी नहीं हुआ कि मैं कोई चीज नहीं कर सकती हूं, जबकि भाई कर सकते हैं। मैं उम्मीद करती हूं कि दूसरे पैरंट्स भी अपनी बेटियों की परवरिश ऐसे ही करें। फिर आज देखिए, बेटियां ही हमारा नाम रोशन कर रही हैं। अभी ओलिंपिक में मेडल्स भी वही लेकर आईं हैं। आज के जमाने में, जहां कन्या भ्रूण हत्या के बारे में सुनाई देता है, औरतों के खिलाफ घरेलू हिंसा की बात सुनाई देती है, ऐसे में बहुत जरूरी है कि हम बचपन से ही बेटियों को एक तो सेल्फ डिफेंस सिखाएं। दूसरे हम अपनी सोच बदलें कि बेटी होने में कोई बुराई नहीं है, ये अच्छी बात है। हालांकि धीरे-धीरे लोग जागरुक हो रहे हैं, लेकिन अभी बहुत दूर तक जाना है। NBT को और बेहतर बनाने के लिए सर्वे में हिस्सा लें, यहां क्लिक करें। पूछे गए सवालों पर बोलीं सोनाक्षी 'अकीरा' स्क्रीन पर काफी हड्डियां तोड़ती दिख रही है। रियल लाइफ में सोनाक्षी भी गलत बोलने वालों की बैंड बजा देती हैं। कितनी एक जैसी हैं आप दोनों? दरअसल, 'अकीरा' ऐसी नहीं है कि वह जाकर किसी से लड़े या आवाज उठाए, लेकिन जब उसे ऐसे हालात में डाल दिया जाता है और जब कोई चारा नहीं बचता, तब वह जाकर लड़ती है और सेल्फ डिफेंस में खुद को बचाती है। हां, मैं भी ऐसी हूं। जब भी मुझे ऐसा लगता है कि कुछ गलत हो रहा है तो मैं भी अपनी आवाज जरूर उठाती हूं। अभी तक मुझे लात या हाथ उठाने की नौबत नहीं आई है और मैं उम्मीद करती हूं कि कभी आए भी नहीं। लेकिन हां, अकीरा लात उठाती है, मैं आवाज उठाती हूं। यह फिल्म पूरी आपके कंधों पर है। इस बात का कितना प्रेशर है? प्रेशर नहीं है बल्कि एक अच्छी फीलिंग आ रही है कि इतने लोगों का विश्वास मुझ पर है। मेरा क्या है कि मैं प्रेशर में हमेशा अच्छा काम करती हूं। कहते हैं न कि कोयले का टुकड़ा दबाव में ही हीरा बनता है। ऐसे चैलेंजेज से मुझे बढ़ावा मिलता है। मेरा हौसला और बढ़ जाता है। वैसे भी जो रिस्पॉन्स ट्रेलर को मिला है, उसके हिसाब से सब पॉजिटिव ही चल रहा है। बाकी तो किसी के भी हाथ में नहीं होता है कि फिल्म के साथ क्या होगा। बड़ी-बड़ी फिल्में आती हैं और जाती हैं, आप कुछ नहीं कह सकते कि क्या होगा, लेकिन अभी तक तो सब पॉजिटिव है और उम्मीद करती हूं कि सब इसी दिशा में चलता रहे। पहली बार आप इस तरह का ऐक्शन रोल कर रही हैं। तैयारी के दौरान कुछ चोट भी लगी? यह रोल बहुत चैलेंजिंग था। ये फिल्म मैंने इसीलिए की क्योंकि मुरुगदॉस सर ने कभी कोई वुमन सेंट्रिक फिल्म नहीं बनाई, जबकि उन्होंने टॉप ऐक्टर्स के साथ काम किया है। तो उन्होंने जब मुझमें इतना विश्वास दिखाया कि मैं ये रोल निभा पाऊंगी तो मुझे लगा कि मुझे करना चाहिए। हां, ऐक्शन काफी है इसमें। इसके लिए काफी तैयारी भी करनी पड़ी। चोट भी खाई। काफी खून पसीना बहाया इस फिल्म के लिए। शूटिंग से चार महीने पहले मिक्स मार्शल आर्ट सीखा क्योंकि मैं नहीं चाहती थी कि मैं अनट्रेंड दिखूं। लोगों को ऐसा नहीं लगना चाहिए कि मैं पहली बार कर रही हूं। जब लोगों ने फिल्म का ट्रेलर देखा और तारीफ की कि ऐक्शन कन्विंसिंग लग रहा है तो वह मेरे लिए बहुत अच्छा पल था। फिल्मी खबरें पढ़ें फेसबुक पर, लाइक करें NBT Movies
'बिग बॉस 10' में इंडियावाला कंटेस्टेंट मनवीर गुर्जर विजेता बनने के बाद से ही लाइमलाइट में हैं। 'बिग बॉस' के यह विनर जीत के बाद से काफी व्यस्त हैं और अब उनके हॉस्पिटलाइज़ होने की खबर है। जी हां, मनवीर को तेज बुखार के बाद हॉस्पिटलाइज़ कराया गया है और उम्मीद है कि जल्द ही वह ठीक हो जाएंगे। हॉस्पिटलाइज़ होते ही मनवीर की यह तस्वीर सोशल मीडिया पर वायरल हो गई। नोएडा के मनवीर ने 'बिग बॉस' में एक कॉमन मैन के रूप में एंट्री मारी थी और लाखों-करोड़ों लोगों का दिल जीत लिया। फाइनल में फेमस वीजे बानी जे को हराकर उन्होंने यह जीत हासिल की। 'बिग बॉस' से निकलने के बाद इन दिनों मनवीर अपना नया स्टारडम इंजॉय कर रहे हैं। ग्रैंड वेलकम से लेकर, इंटरव्यू और फोटोशूट का मजा ले रहे हैं मनवीर। हालांकि, जीत के साथ ही उन्हें कॉन्ट्रोवर्सी ने भी घेर लिया है। एक तरफ जहां मनवीर पर पहले से ही शादीशुदा होने और एक बेटी होने के आरोप लगे, वहीं मनवीर और उनके समर्थकों के खिलाफ नोएडा में FIR दर्ज हुई। दरअसल, मंगलवार को मुंबई से नोएडा लौट रहे मनवीर के स्वागत में तैयार उनके समर्थकों ने जमकर हुड़दंग मचाया। मनवीर की रैली नोएडा की सड़कों पर निकली थी, जिसमें उनके समर्थक जमकर शोर-शराबा करते दिखे। इसी के खिलाफ नोएडा के सेक्टर-39 थाने में मामला दर्ज किया गया है।
Prashant.Jain@timesgroup.com बुलैया को करीब 5 करोड़ लोग देख चुके हैं। कैसा लग रहा है? मैं बहुत अच्छा फील कर रहा हूं। जहां जा रहा हूं, वहीं पर मुझे बुलैया की तारीफ सुनने को मिल रही है। बुलैया का अप्रोच सबसे ज्यादा है। मैं इसके लिए प्रीतम सर के कंपोजिशन और अमिताभ भट्टाचार्य सर की राइटिंग को क्रेडिट दूंगा। इसलिए लोगों ने इस गाने को इतना पसंद किया। वैसे तो प्रीतम जिस गाने को रिकॉर्ड करते हैं। वह बड़ा ही होता है, लेकिन यह इतना बड़ा हो गया, जितनी कि उम्मीद मुझे भी नहीं थी। रणबीर के लिए गाने का आपका पहला चांस था? रणबीर कपूर के गाने का अपना ही क्रेज होता है। हर कोई उनके लिए गाना जाता है। मैंने वरुण धवन सर के लिए भी गाया है। लेकिन रणबीर कपूर के लिए गाना चैलेंजिंग भी था और मुझे अच्छा भी बहुत लग रहा था। बावजूद इसके मुझे इतने बड़े हिट की उम्मीद नहीं थी। ऐसे ही, मैंने सूफी भी काफी गाया है। लेकिन इस बार यह काफी चैलेंजिंग था, क्योंकि यह एक रॉक नंबर भी था। यह बतौर ओरिजिनल प्लेबैक मेरा पहला सूफी सॉन्ग है। इस गाने का ऑफर कैसे मिला आपको? प्रीतम दा के साथ मैं पहले भी काम कर चुका हूं। इस बार भी मुझे उनके ऑफिस से कॉल आया और मैं गया। वहां पर दादा ने मेरा वोकल टेस्ट लिया और कुछ दिन बाद मेरे पास दूसरा कॉल आया कि मेरा नाम इस गाने के लिए फाइनल हो गया है। इस गाने को लेकर सभी लोगों की राय यह थी कि एक डिफरेंट है। इसे कोई भी गा सकता था, लेकिन प्रीतम दा चाहते थे कि कोई इसे पावरफुल तरीके से गाए। इसलिए उन्होंने मुझे इसके लिए चांस दिया। यह पंच रॉक है, जो कि यूथ को पसंद आ रहा है। जैसे-जैसे मुझे गाने का मतलब समझ आने लगा, तो मुझे और भी मजा आने लगा था।
बॉलिवुड ऐक्ट्रेस रवीना टंडन का कहना है कि सुपरस्टार सलमान खान हमेशा उनके साथ एक दोस्त की तरह खड़े रहे हैं और समय आने पर उनकी मदद की है। अभिनेत्री ने सलमान की वर्ष 1991 की 'पत्थर के फूल' से अपने करियर की शुरुआत की थी। बयान के मुताबिक, रवीना ने जी क्लासिक की 'माई लाइफ माई स्टोरी' पर अपनी उपस्थिति के दौरान सलमान के साथ अपने रिश्ते के बारे में बातचीत की। उन्होंने कहा, 'सलमान और मैं छोटी-छोटी बातों पर लड़ते थे। हम एक बबलगम तक पर लड़े हैं, लेकिन ईमानदारी से कहूं तो सलमान दिल से बहुत अच्छे हैं। अगर मुझे किसी ऐसे व्यक्ति का नाम लेना हो जो हमेशा दोस्त की तरह मेरे साथ खड़ा रहा है, तो वह सलमान हैं।' उन्होंने कहा, 'अन्य लोगों ने समय आने पर पीठ दिखा दी। लेकिन, सलमान ने एक दोस्त की तरह हमेशा अपना वादा पूरा किया। जब भी मुझे जरूरत पड़ी, वह हमेशा मेरे साथ थे।' 'माई लाइफ माई स्टोरी' में रवीना वाली कड़ी का प्रसारण शनिवार को होगा।
भारतीय टेनिस स्टार सानिया मिर्जा और फिल्म निर्देशक-कोरियोग्राफर फराह खान, करण जौहर के लोकप्रिय टीवी शो 'कॉफी विद करण' के पांचवें सीजन में दिखाई देंगी। सानिया और फराह ने सोशल साइट ट्विटर पर इस शो में हिस्सा लेने की जानकारी दी। यह शो स्टार वर्ल्ड और स्टार वर्ल्ड एचडी पर प्रसारित किया जाएगा। 'हैप्पी न्यू इयर' फिल्म बनाने वाली फराह ने ट्वीट किया, 'कॉफी विद करण की शूटिंग पर मैं अपने दो पसंदीदा लोग करण और सानिया के साथ हूं।' Shooting 4 #koffeewithkaran with my 2 favourite people @MirzaSania n @karanjohar #wonthehamper    pic.twitter.com/So8JUzqUJj — Farah Khan (@TheFarahKhan) November 7, 2016 सानिया ने भी शो के सेट से अपनी एक तस्वीर शेयर की है जिसमें वह फराह के साथ नजर आ रही हैं। सानिया ने लिखा, 'किसी को कॉफी चाहिए? कॉफी विद करण में पहली बार।' Koffee anyone??? #debutonKoffeewithKaran @karanjohar @TheFarahKhan    pic.twitter.com/M4zchIUjhV — Sania Mirza (@MirzaSania) November 7, 2016 इस शो के बीते सीजन में अमिताभ बच्चन, शाहरुख खान, काजोल, रानी मुखर्जी, करीना कपूर, सैफ अली खान, प्रीति जिंटा, ऐश्वर्या राय बच्चन, संजय लीला भंसाली जैसी हस्तियां दिखाई दे चुकी हैं। इसके पांचवें सीजन के छह नवंबर को प्रसारित हुए पहले एपिसोड में शाहरुख खान और आलिया भट्ट ने दस्तक दी थी।
'बिग बॉस 10' में महिलाओं के खिलाफ अभद्र कॉमेंट से लेकर टास्ट के दौरान एक-दूसरे से हाथापाई जैसी चीजें भी होती नज़र आ रही हैं और इन सब के पीछे हैं सिर्फ स्वामी ओम। अब इससे एक कदम और ऊपर बढ़ गए हैं स्वामी ओम। पिछले दिनों आपने देखा था कि नैशनल टेलिविजन पर एक टास्क के दौरान सबके सामने उन्होंने पेशाब कर दिया था, लेकिन अब इस बार उन्होंने हदें तोड़ दी। मीडिया में छाई रिपोर्ट की मानें तो स्वामी ने 'बिग बॉस' के घर के सदस्यों बानी और रोहण पर अपना पेशाब फेंक दिया है। खबर है कि इस बार 'बिग बॉस' उनकी इस हरकत को माफ नहीं करने वाले और उन्हें घर से बाहर निकाल फेंकने वाले हैं। कप्तानी टास्क के दौरान बानी जे. और स्वामी ओम को अपना-अपना पिरामिड तैयार करना है और घर वालों को अपना सपॉर्ट उन्हें देना है, जिन्हें वे इस घर के अगले कैप्टन के रूप में देखना चाहते हैं। घर के ज्यादातर लोग बानी को सपॉर्ट कर रहे हैं और वे लोग ओम स्वामी के पिरामिड को तोड़ने की कोशिश करते नज़र आते हैं। घर वालों को ऐसा करते देख स्वामी काफी भड़क जाते हैं और उन्हें रोकने के लिए अपना पेशाब बानी और रोहण के ऊपर फेंक देते हैं। बानी गुस्से से पागल हो जाती हैं और स्वामी को धक्का दे देती हैं। रोहण का गुस्सा भी सातवें आसमान पर है और उनका थप्पड़ भी उठ जाता है, लेकिन किसी तरह वह खुद को कंट्रोल करते हैं। घर के सारे लोग बानी का साथ देते नज़र आते हैं और वे सभी स्वामी के खिलाफ ऐक्शन लेने की बिग बॉस से डिमांड करते हैं।
हाल में रिलीज हुई फिल्म ‘काबिल’ में विलेन के रूप में नजर आए अनुभवी ऐक्टर रोनित रॉय ने कहा कि वह टेलीविजन पर ‘अदालत’ के वकील केडी पाठक के रूप में लौटने के लिए तैयार हैं, लेकिन निर्णय चैनल के अधिकारियों के हाथ में है। ‘अदालत’ के पहले सीजन में पांच सालों तक रोनित ने केडी पाठक की भूमिका निभाई थी। इसके बाद वह पिछले साल भी इस शो में नजर आए थे। फिलहाल उनके प्रशंसक इस लोकप्रिय टेलिविजन सीरीज के तीसरे सीजन का इंतजार कर रहे हैं। इस बारे में रोनित ने पिछले महीने संकेत दे चुके हैं जिससे उम्मीद की जा रही थी कि जल्द ही अदालत का नया सीजन देखने को मिलेगा। वहीं, रोनित ने रविवार को दोबारा कहा, ‘अगर आप ‘अदालत 3’ चाहते हैं तो मैं तैयार हूं, लेकिन आप सोनी टीवी से पूछें, इसके निर्माता ही अंतिम निर्णय लेंगे।’ शो के पिछले सत्रों का प्रसारण सोनी एंटरटेनमेंट टेलीविजन पर हुआ था। इससे पहले रोनित ने ट्विटर पर लिखा, ‘सोनी टीवी से मेरी बात हुई है और हम दोनों ही ‘अदालत 3’ वापस लाने के लिए उत्साहित है।’ इस खबर पर उनके प्रशंसकों ने सोशल मीडिया पर अपना उत्साह साझा किया था। रोनित ऐक्टर रितिक रोशन और अपने छोटे भाई रोहित रॉय अभिनीत ‘काबिल’ की सफलता से भी उत्साहित हैं। यह फिल्म अभी तक बॉक्स ऑफिस 50 करोड़ रुपये से ज्यादा की कमाई कर चुकी है। उन्होंने ट्विटर पर लिखा, ‘चार दिन में 50 करोड़ रुपये। धन्यवाद।’
आज रात बिग बॉस 10 के फाइनल में इस रिऐलिटी शो का 10वां विनर घोषित कर दिया जाएगा, लेकिन फाइनल से कुछ घंटे पहले ही 4 में से एक फाइनलिस्ट ने शो छोड़ने का फैसला कर लिया। यह फाइनलिस्ट कोई और नहीं, बल्कि मनु पंजाबी हैं। जयपुर के बिजनसमैन मनु ने 10 लाख रुपये लेकर शो छोड़ दिया। हर साल की तरह इस साल भी फाइनल से ठीक पहले हर फाइनलिस्ट को 10 लाख रुपये का ऑफर देकर शो छोड़ने को कहा गया और मनु पंजाबी ने पैसे का ऑफर स्वीकार कर लिया। मनु के बाद अब मानवीर गुर्जर, बानी जे और लोपामुद्रा के बीच बिग बॉस की ट्रोफी की जंग होगी। e बिग बॉस के फाइनल में शो के होस्ट सलमान खान तीनों फाइनलिस्टों के साथ मिलकर खूब धमाल करेंगे। सात ही बॉलिवुड सुपरस्टार रितिक रोशन 'काबिल' को-स्टार यामी गौतम के साथ अपनी फिल्म के प्रमोशन के लिए भी पहुंचेंगे। इनके अलावा मौनी रॉय, करिश्मा तन्ना, सिद्धार्थ शुक्ला, रश्मि देसाई और जैसमीन भसीन जैसे कलर्स के कुछ जाने-माने चेहरे भी दिखेंगे।
रेखा खान थियेटर और टीवी से फिल्मों में आए सुशांत सिंह राजपूत की इन दिनों कैप्टन कूल धोनी पर बनी बायोपिक को लेकर खूब चर्चा में हैं। इस फिल्म में सुशांत धोनी की भूमिका निभा रहे हैं। सुशांत ने अपने ऐक्टिंग के सफर के बारे में बताया कि जब वह इंजिनियरिंग की पढ़ाई छोड़कर ऐक्टिंग में आए, तो उन्होंने खर्च चलाने के लिए फिल्मसिटी में वड़ा पाव बेचने का प्लान भी बना लिया था। इस खास मुलाकात में सुशांत ने हमसे कई मुद्दों पर बात की : धोनी जैसे किरदार में जिम्मेदारी बढ़ती है जब आप कोई फिक्शनल किरदार करते हैं, तो आपका काम महज अच्छे अभिनय से ही पूरा हो जाता है, मगर जब आपको 'धोनी' जैसा जीता-जागता किरदार करना होता है, तो आपकी जिम्मेदारी बहुत बढ़ जाती है। लोगों को पता है कि वो क्रिकेट कैसे खेलते हैं, किस तरह से बात करते हैं, तो अभिनय के अलावा उनकी बॉडी लैंग्वेज को भी मैच करना होता है। इस किरदार के लिए मैंने तीन चीजों पर कड़ी मेहनत की। मैंने हजार बार उनके सौ-दो सौ विडियो देखे। उनके ऑडियो अनगिनत बार सुने। मेरी कोशिश यही थी कि मैं उनकी नकल या डायलॉग डिलीवरी से लोगों को उनकी याद न दिलाऊं, बल्कि उनके रोल में इतना सहज हो जाऊं कि लोग मुझे ही धोनी समझने लगे। उनके जैसा दिखने के साथ-साथ उनके जैसे शॉट्स खेलना भी कम चुनौतीपूर्ण नहीं था। मैंने कोच किरण मोरे के साथ लंबी ट्रेनिंग ली। इसके अलावा धोनी को पर्दे पर साकार करने के लिए एक एनालिस्ट आए थे, मैं शॉट्स के लिए उनके साथ भी बैठा। माही से मैं इस रोल के लिए तीन चरणों में मिला। पहले फेज में मैंने माही से उनकी जिंदगी के प्रति नजरिया जानने की कोशिश की। वो बताते रहे, मैं रिकॉर्ड कर रहा था। फिर चार-पांच महीने बाद मैं उनके पास कई सवालों का एक सेट लेकर गया और मैंने एक क्विज बनाया, जिसमें एक सवाल के कई ऑप्शन थे और उसमें उन्हें एक ऑप्शन पर टिक करके बताना था कि किस हालात में वे क्या करेंगे/ इससे मैं उन्हें और बेहतर तरीके से जान पाया। तीसरे चरण में मैं उन्हें स्क्रिप्ट के साथ मिला। मैं उनसे जानना चाहता था कि 2011 के वर्ल्ड कप में छक्का मारते वक्त उनके दिमाग में क्या चल रहा था। एकदम तैयार नहीं हुए नीरज नीरज पांडे एक अलग तरह के निर्देशक है और यह बात मैं आपको एक उदाहरण देकर समझाता हूं। उनके पास जब धोनी पर फिल्म बनाने का प्रस्ताव आया, तो उन्होंने झट से हां नहीं कहा। जाहिर है कोई और होता, तो उन जैसे फेमस क्रिकेटर पर फिल्म बनाने को तुरंत तैयार हो जाता, मगर नीरज पहले धोनी से मिले। उन्होंने उनके साथ दो दिन बिताए। असल में वे यह ढूंढ रहे थे कि धोनी में कहानी है या नहीं/ उन्हें जबर्दस्त कहानी मिली और उसके बाद वे दो महीने के लिए गायब हो गए और फिर कहानी का ड्राफ्ट तैयार करने के बाद ही वे लौटे। मेरी भूमिका की रूपरेखा की जिम्मेदारी उन्होंने मुझ पर ही डाली और उसमें मेरी पूरी मदद भी की। फिल्मसिटी में वड़ा पाव बेचने का प्लान था अपने जीवन और करियर के सफर में मैंने यही सीखा कि आप जब अपने सपनों का पीछा करते हैं, तो वे कहीं न कहीं जाकर पूरे जरूर होते हैं। इंजिनियरिंग की पढ़ाई में टॉपर होने के बावजूद जब पढ़ाई से मेरी जी उचट गया, तो मैं पहले श्यामक डावर की डांस अकादमी से जुड़ा और फिर बेरी जॉन के यहां एक्टिंग सीखने लगा। अपने स्टूडेंट्स को लेकर उन्हें डायरी लिखने की आदत है, मगर वे बताते नहीं है कि क्या लिख रहे हैं/ तीन महीने तक मैं इसी सस्पेंस में मरता रहा कि मेरे बारे में न जाने उन्होंने क्या लिखा होगा/ रिज्लट के दिन मेरी क्लास के तमाम साथियों को सी ग्रेड मिला और मुझे बी मिला। उस बी ग्रेड ने मुझे अभिनय की ओर ज्यादा आकर्षित किया। मैं हीरो बनने के लिए इंजिनियरिंग की पढ़ाई छोड़कर भाग आया। मैं तय कर चुका था कि मुंबई में गुजारे के लिए मैं फिल्मसिटी में कैंटीन तक खोल लूंगा और वड़ा पाव बेचूंगा। आगे चलकर किस्मत ने क्या कमाल का खेल खेला। ऐक्टिंग मेरा जुनून है जिस वक्त मेरा ब्रेकअप हुआ, मैं काम कर रहा था और उस वक्त मेरे काम ने ही मुझे सबसे बड़ा सहारा दिया। दरअसल, मैं एक्टिंग को लेकर बहुत ही पैशनेट हूं। जब आप फिल्म कर रहे होते हैं, तो दिल के बजाए दिमाग से काम लेते हैं। मैं अपने किरदार को संपूर्णता देने की पूरी कोशिश करता हूं और उसके लिए कड़ी मेहनत भी करता हूं। अभिनय मेरा जुनून है और जब मैं इसमें डूब जाता हूं, तो अपने पर्सनल स्पेस को जरा भी मिस नहीं करता। बचपन में स्कूल और पढ़ाई के बाद मैं डेढ़ घंटे के खेल के ब्रेक का बेसब्री से इंतजार किया करता था। आज अभिनय मेरे लिए वही डेढ़ घंटे का ब्रेक है, जिसे मैं हर तरह से मजे लेता हूं।
लोकप्रिय टेलिविजन सीरियल ‘CID’ पिछले 21 जनवरी को 19 वर्ष पूरे कर चुका है। देश में किसी सीरियल के लगातार प्रसारित होते रहने की यह सबसे लंबी अवधि है। सीरियल के मुख्य किरदार एसीपी प्रद्मुमन और किसी एक किरदार में एक ही कलाकार की भी यह सबसे लंबी पारी है, जिसे दिग्गज अभिनेता शिवाजी साटम निभा रहे हैं। इस सीरियल की पहली कड़ी का पहला प्रसारण सोनी चैनल पर 21 जनवरी, 1998 को हुआ था। शिवाजी ने कहा, ‘छोटे पर्दे के इस लंबे सीरियल का हिस्सा बनकर बहुत अच्छा लग रहा है। यह सीरियल यहां तक पहुंच गया, गर्व होता है कि हमने जो यात्रा शुरू की थी वह इतनी लंबी चल रही है।’ उन्होंने कहा, ‘कम से कम मैंने तो कभी नहीं सोचा था कि यह सीरियल इतना लंबा चलेगा। लगता था कि ज्यादा से ज्यादा दो साल चलेगा लेकिन जैसे-जैसे शो चलने लगा लोगों का विश्वास बढ़ने लगा। फिर लगा कि दो साल और चलेगा। आज इसमें काम करते-करते लगभग 20 साल हो गए हैं।’ साटम इस सीरियल की सफलता का पूरा श्रेय डायरेक्टर और प्रड्यूसर बीपी सिंह को देते हैं। उन्होंने कहा, 'बीपी सिंह ने ही सीरियल की पूरी टीम खड़ी की है। पूरा सब्जेक्ट और इसकी कहानियों की सफलता का श्रेय भी उन्हीं को जाता है।' CID का निर्माण कार्य मुंबई में शुरू हुआ था और यह अभी भी मुंबई में ही इसका प्रॉडक्शन होता है। हालांकि इसकी शूटिंग दिल्ली, जयपुर, कोलकाता, मनाली, चेन्नई, शिमला, जोधपुर, जैसलमेर, गोवा, पुणे, औरंगाबाद, कोल्हापुर, आगरा और कोच्चि जैसे स्थानों पर भी होती रहती हैं। इतने लंबे समय तक एक ही किरदार निभाने से बोर नहीं होते? इस सवाल के जवाब में साटम कहते हैं, ‘बिल्कुल नहीं, बल्कि मुझे मजा आता है। इसमें कभी बोर होने का समय ही नहीं मिला और अगर ऐसा होता तो मैं सीरियल दो-तीन साल में छोड़ देता और मैंने आज तक मन को न भाने वाली भूमिका नहीं निभाई। सिनेमा में भी काम किया है तो पसंद की भूमिकाएं ही की हैं।’ बता दें कि CID टीवी पर पहला फिक्शन आधारित पुलिस-जासूसी शो है। सबसे लंबा चलने वाला शो (19 साल) है और बगैर किसी कट के 111 मिनट का सबसे लंबा शॉट भी इसके नाम है, जिसके लिए धारावाहिक का नाम गिनीज बुक में भी दर्ज हो चुका है।
Rekha.khan@timesgroup.com सिद्धार्थ मल्होत्रा हाल ही में ड्रीम टीम टूर से लौटे हैं, मगर इस बीच कटरीना कैफ के साथ उनकी फिल्म 'बार बार देखो' के गाने और प्रोमोज़ ने हंगामा मचा दिया है। सिद्धार्थ ने अपने करियर में अब तक 6 फिल्में की हैं और उनकी सफलता का ग्राफ ऊंचा ही रहा है। इस विशेष मुलाक़ात में वह अपने अतीत के अलावा अपनी मां, अपनी दोस्त आलिया भट्ट, ड्रीम टूर और अपने साथी कलाकारों के बारे में बातें करते हैं। फिल्मी खबरें पढ़ें फेसबुक पर, लाइक करें NBT Movies 'बार बार देखो' के लुक के लिए पापा का रेफरेंस 'बार बार देखो' में मेरे किरदार की जर्नी युवा से लेकर बूढ़े तक की है और इसमें एजिंग के पार्ट के लिए मैंने अपने पापा को रेफरेंस के रूप में इस्तेमाल किया। मैं अपने किरदार को फिल्मी तरीके से नहीं निभाना चाहता था। आप जब एजिंग करते हैं तो आपके हाथ-पैरों में उतनी चपलता नहीं रहती। आपकी आवाज भी थकी हुई होती है और ये सभी मैनरिज्म मैंने अपने किरदार में अपनाए। इस फिल्म में एक मजेदार चीज यह भी थी कि मेरा शरीर तो 40 साल का है, मगर दिमाग 30 साल का है। हमने किरदार के इस एस्पेक्ट पर भी प्ले किया। हमारे प्रोस्थेटिक मेकअप आर्टिस्ट मार्क हूलियो ने एक साल पहले हमारे चेहरों के मेजरमेंट के साथ-साथ हमारे पिता की तस्वीरें भी लीं, ताकि वे दर्शा सकें कि अधेड़ावस्था में हमारी नाक कैसी होगी, गाल कैसे होंगे, वे स्वाभाविक रूप से मुझे एजिंग करता हुआ दिखाएं। किरदार के इस पहलू को हमने बहुत ही सेटल तरीके से इस्तेमाल किया है। NBT को और बेहतर बनाने के लिए सर्वे में हिस्सा लें, यहां क्लिक करें। जब मां ने मुझे चप्पलों से पीटा फिल्म में मेरा किरदार जय वर्मा कहता है कि अतीत में जाकर उसे कुछ फिक्स करना है। वाकई यह कमाल की फैंटसी है। अगर मुझे मौका मिले तो मैं पास्ट में जाकर अपनी नौंवी क्लास के रिजल्ट को बदलना चाहूंगा। असल में नाइन्थ क्लास में मैं फेल हो गया था और मेरी मां मिडल क्लास की मानसिकता वाली महिला थीं। उन पर तो जैसे सदमा हो गया था। उन्होंने मुझे जमकर गालियां दीं और चप्पलों से बुरी तरह पीटा था। उन्हें लगा कि उनका बेटा नाकारा है, उसका कुछ हो ही नहीं सकता। अब सोचता हूं कि अतीत में जाकर काश अपनी मार्कशीट बदल पाता या फिर अपनी मां को अपना भविष्य दिखा पाता कि देख तेरा बेटा फ्यूचर में ऐक्टर बनने वाला है। ड्रीम टीम टूर का अनुभव शानदार हाल ही में हम ड्रीम टीम टूर से वापस आए हैं। उस टूर के दौरान ऑडियंस का इंटरेक्शन कमाल का था। अब तक हम अवॉर्ड फंक्शन में परफॉर्म करते आए हैं, मगर यह पहला मौका था जब हमें लाइव ऑडियंस को अपने सामने देखने का मौका मिला और उनका रिस्पॉन्स रोमांचित करने वाला था। विदेशों में स्टार्स को हाथों-हाथ लिया जाता है। उन्हें स्टार्स से मिलने का मौका कम ही मिलता है। वहां की तालियां, उनका क्रेज और हमारे लिए चिल्लाना बहुत शानदार था। हमने अमेरिका के 6 शहरों का दौरा किया। हमें सोने तक को नहीं मिलता था, मगर टूर में परफॉर्म करने का नशा कुछ ऐसा था कि भूख-प्यास और नींद कुछ भी मालूम नहीं होती थी। वहां जाकर आपको अपनी स्टार पावर का अंदाजा होता है कि विदेशों के हिंदुस्तानी आपको कितना पसंद करते हैं। तुलना किए जाना पसंद नहीं मुझसे अक्सर अपने समकालीन ऐक्टर्स से कॉम्पिटिशन के बारे में पूछा जाता है। मुझे लगता है कि बचपन से ही हमें इस ढंग से पाला जाता है कि उसके मार्क्स तुमसे ज्यादा हैं। फलां तुमसे ज्यादा सुंदर है। हम इसी मानसिकता के साथ पलते-बढ़ते हैं, मुझे भी बचपन में अपनी मां से यही सुनना पड़ता था, मगर मैं इसे कतई प्रॉडक्टिव थॉट नहीं मानता। हमारी इंडस्ट्री में भी लगातार आपको किसी न किसी से कंपेयर किया जाता है, मगर मुझे लगता है कि मैं किसी से तुलना किए जाने की बजाय खुद की क्षमताओं को संवारूं। मुझे लगता है कि अगर मैं अपने काम पर ध्यान दूं तो ज्यादा बेहतर होगा। मां के साथ खाने पर चीटिंग अब मेरी मां मेरे स्टारडम पर खुश हैं कि उनके बेटे ने नाम कमा लिया है, मगर उन्हें दिन-रात मेरी चिंता रहती है कि दिल्ली से दूर मुंबई में मेरा ख्याल कौन रखता होगा। मैं यहां क्या खाता-पीता होऊंगा। वह अक्सर मेरे कुक और स्टाफ का दिमाग खाती रहती हैं। आज से तकरीबन ढाई महीने पहले वह मुंबई आईं थीं और तब मैंने उनके हाथ का खाना खाया था। मगर जब भी मेरी पंजाबी मां मेरे पास मुंबई आती हैं, तो मेरे डायट प्लान से उकता जाती हैं। वह कहती हैं, तुझे क्या खिलाऊं, तू तो कुछ ढंग का खा ही नहीं सकता। यही वजह है कि मैं उन्हें उन दिनों बुलाता हूं, जब मैं अपनी डायटिंग से चीटिंग करके मनचाहा खा सकूं। पैसे, शोहरत को बांट न पाऊं तो फायदा क्या मुझे दोहरे चेहरे वाले लोग पसंद नहीं जो आपके चेहरे पर आपकी तारीफ हैं और पीठ फेरते ही आपकी बुराई करने लग जाते हैं। स्टार होने के नाते मुझे अपनी तारीफ करने वाले कई लोग मिलते हैं। कई बार मैं कन्फ्यूज भी हो जाता हूं कि वे सच कह रहे हैं या गलत। यही वजह है कि मैं प्रसंशा पर उड़ता नहीं हूं। मुझे लगता है कि अगर मैं अच्छा हूं या काबिल हूं तो मेरा काम यह साबित कर ही देगा। अपने आस-पास मैं भावनात्मक बंधनों को कम होते देख रहा हूं और यह बात मुझे कई बार परेशान कर देती है। मैं देखता हूं कि हमारा ध्यान भौतिक चीजों पर ज्यादा है कि मेरी गाड़ी इतनी मंहगी हो या मेरा घर पॉश हो। हम यह नहीं देखते कि मेरे घरवाले, बीवी या गर्लफ्रेंड अच्छी हो। हम लोग जज्बातों के बजाय मनी माइंडेड हो गए हैं। आज 31 साल की उम्र में आकर मुझे लगता है कि नाम और पैसा मैंने कमा लिया, मगर अब मुझे अपने जीवन में संतुलन साधना होगा। अगर मैं अपने पैसे और शोहरत को किसी के साथ बांट न पाऊं या फिर उसे इंजॉय न कर पाऊं तो फायदा क्या है। आलिया के साथ ऑनेस्ट रिलेशनशिप है मैंने हमेशा कहा है कि आलिया मेरी बहुत अच्छी दोस्त है। हमारी ऑनेस्ट रिलेशनशिप में सबसे अच्छी बात यही है कि हम एक-दूसरे के बारे में अपनी राय खुलकर रख सकते हैं। हमारे रिश्ते में इतना खुलापन तो जरूर है। ड्रीम टीम टूर में हमें और ज्यादा वक्त बिताने का मौका मिला और इस टूर की सबसे बड़ी खूबसूरत बात यह थी कि उस टूर में हमारे साथ परिणीति, वरुण जैसे और भी दोस्त थे और हम सभी अपनी-अपनी फिल्मों की खुलकर चर्चा करते थे। आज की जनरेशन की अच्छी बात यह भी है कि वह आपस में ईगो नहीं रखती। आलिया, मैंने और वरुण ने अपने करियर की शुरुआत साथ-साथ की थी। हमने आलिया की ग्रोथ देखी है और वह लगातार अच्छा काम करती जा रही हैं। तू मेरे लिए प्रमोशन कर, मैं तेरे लिए मैंने 'रुस्तम' के लिए विडियो ट्वीट किया था और अब जल्द ही मैं 'अकीरा' के लिए भी एक विडियो कर रहा हूं। हम सब इस बात से वाकिफ हैं कि फ्राइडे को किसी भी स्टार का खेल बदल सकता है। किसी की भी फिल्म हिट या फ्लॉप हो सकती है तो फिर अहंकार पालकर क्या फायदा। फिर मेरे एक ट्वीट करने से फिल्म फ्लॉप या हिट नहीं होने वाली। यह मेरा इमोशनल सपोर्ट होता है जो मैं दे रहा हूं। कई बार रिजेक्ट हुआ हूं मैं पढ़ने में फिसड्डी था। उस दौरान अगर आप एमबीए नहीं कर रहे होते हो या आपके 60 पर्सेंट मार्क्स होते थे तो आपको निक्कमा कहा जाता था। मैंने बचपन से लेकर कॉलेज तक वह ट्रॉमा खूब झेला है। मैं तो स्कूल में फेल भी हो चुका हूं। मुंबई आने के बाद भी कई ऑडिशन में रिजेक्ट हुआ। असल में उस वक्त मेरा फोकस काम के बजाय पैसों पर था कि फलां ऐड करके मैं इतने पैसे कमा लूं कि घर का रेंट भर सकूं। मैंने 25 ऑडिशन दिए होंगे, मगर मुझे काम तो 2-3 ऐड्स में ही मिला था। मेरे लिए वह लो-फेज बहुत भारी था। मैं अनुभव सिन्हा और ऐडलैब की फिल्म के लिए आया था। उन्होंने मुझे घर दिया और ट्रेनिंग भी दिलवाई। उस फिल्म के लिए हम तीन लड़कों को बुलाया गया था। हम सातवें आसमान पर थे। हमें लगा कि बहुत जल्दी हम हीरो बन जाएंगे, मगर फिर पता चला कि वह फिल्म नहीं बन रही है। जबरदस्त झटका लगा हमें, मगर उस वक्त तो पैरों तले जमीन खिसक गई जब हम ऑफिस से निकले और हमें फोन आ गया कि कॉन्ट्रैक्ट से निकलने की सूरत में हमें घर भी छोड़ना पड़ेगा। वह बहुत मुश्किल दौर था।
टैलंटेड एक्ट्रेस स्वरा भास्कर वेब सीरीज 'इट्स नॉट दैट सिंपल' के जरिए डिजिटल प्लैटफॉर्म पर डेब्यू करने जा रही हैं। इसमें स्वरा अपनी इमेज के विपरीत बेहद बोल्ड अंदाज में नजर आ रही हैं। वह एक ऐसी हाउसवाइफ के किरदार में हैं, जो एक साथ तीन एक्स्ट्रा मैरिटल अफेयर रखती है। अपने इस वेब डेब्यू को लेकर उत्साहित स्वरा ने हमसे खास बातचीत की: एक्स्ट्रा मैरिटल अफेयर के बारे में आपकी क्या राय है? मैं मानती हूं कि किसी भी रिश्ते में सच्चाई का होना बेहद जरूरी है। अगर रिश्ते की बुनियाद सच्चाई की नींव पर रखी जाए, तो रिश्ता कहीं अधिक मजबूत और गहरा होता जाता है। आप दूसरों से सच तभी बोलेंगे, जब आप खुद के प्रति ईमानदार होंगे। इस फिल्म में भी जब एक औरत खुद से सच बोलना शुरू करती है और रिश्तों को लेकर कन्फ्यूज हो जाती है, तो उस पर तोहमत लगाई जाती है। अगर आप किसी रिलेशनशिप में हैं, तो आपका ईमानदार रहना बेहद जरूरी है। अगर आप अपने पार्टनर के साथ खुश नहीं हैं, तो उस फीलिंग को लेकर ऑनेस्ट रहें और अपने रिश्ते को खत्म करें। झूठ बोलकर आप दस जगह एक्स्ट्रा मैरिटल अफेयर करेंगे और लोगों के साथ सोएंगे, तो यह कोई अच्छी बात नहीं है। आप अगर अपनी शादी से नहीं खुश हो, तो आपको पूरी ईमानदारी के साथ उस रिश्ते से बाहर निकलने का अधिकार है। क्या आने वाले समय में वेब को टीवी या रेडियो का रिप्लेसमेंट माना जा सकता है? पिछले कुछ समय में वेब सीरीजेस ने लोगों का ध्यान अपनी ओर खींचा है, जो काफी सकारात्मक चीज है लेकिन इसका यह मतलब नहीं कि वेब सीरीज की वजह से टीवी, फिल्म या रेडियो रिप्लेस हो जाएंगे। भारत में केवल 16 प्रतिशत आबादी के पास सेलफोन है और उनमें से केवल 4 प्रतिशत लोग ही स्मार्ट फोन्स का इस्तेमाल करते हैं। भारत की आबादी के लिहाज से ये आंकड़े बहुत मायने रखते हैं। मुझे लगता है कि इसमें संभावनाएं हैं। यही वजह है कि इंटरनैशनल कंपनियां भी इसमें अपना पैसा लगा रही हैं, ताकि हमारे यहां से उन्हें बेहतरीन कंटेंट मिले। एक एक्टर के तौर पर मैं खुद को लकी मानती हूं कि मुझे इस फील्ड को एक्स्प्लोर करने का मौका मिला है। सबसे अच्छी बात यह है कि अभी तक यह माध्यम सेंसर बोर्ड के पंजों में नहीं आया है, तो आर्टिस्ट के पास यह मौका है कि वे बेखौफ होकर अपनी भावनाओं को व्यक्त कर सकें। कुछ लोगों का मानना है कि सेंसरशिप न होने की वजह से वेब सीरीज के जरिये गलत फायदा उठाया जा रहा है? गलत फायदा उठाने वाले लोग हर चीज का गलत फायदा ही उठाएंगे। टीवी चैनलों में सास-बहू के सीरियल के नाम पर जो कंटेंट परोसे जाते हैं या फिर रिएलिटी शो में ऐसे होस्ट या जजेस होते हैं, जो कन्विक्टेड ड्रग एडिक्ट्स हैं और जिनके खिलाफ पुलिस में केस चल रहे हैं, तो बताओ कि यह कैसे अच्छी चीज हुई। ऐसा नहीं है कि वेब अनचेक्ड है। हाल ही में एआईबी रोस्ट को लेकर सोसायटी में जो भी बवाल हुआ है, वो किसी से छुपा नहीं है। मुझे लगता है कि इंडिया में कभी ऐसा नहीं हो पाएगा कि आप जो मन चाहे कर लो, क्योंकि 50 हजार ऐसे लोग मिलेंगे आपको, जो आपके गलत कदम का कड़ा विरोध करेंगे और आपको जेल भी भिजवा सकते हैं। हमें इस चीज की बिल्कुल भी चिंता नहीं करनी चाहिए कि वेब पर सिर्फ पॉर्न या अश्लील कंटेंट ही परोसे जाएंगे। पिछले दिनों वेब पर काफी बोल्ड कंटेंट भी आए, जिनमें पीरियड्स और मैरिटल रेप जैसे विषयों पर भी बातें की गईं। एक आर्टिस्ट के तौर पर इन एक्सपेरिमेंट्स को आप कैसे देखती हैं? मैं यह मानती हूं कि सबसे बेहतरीन आर्ट सबसे ज्यादा आजादी के माहौल में ही बन पाता है, जहां आपको किसी का डर नहीं होता। साथ ही मैं इस बात को भी मानती हूं कि जब आप बहुत सारी बेड़ियों में बंधे होते हैं, तो प्रोटेस्ट के रूप में भी जो आर्ट बाहर निकल आता है, वो बेहतरीन होता है। मैंने इसी मुद्दे पर सेंसर बोर्ड के अध्यक्ष पहलाज निहलानी को चिट्ठी भी लिखी थी। उसका मजमून यही था कि आप फिल्मों में सेंसरशिप लगाकर क्रिएटिविटी को बांझ कर रहे हैं। हमारे संविधान में हमें अभिव्यक्ति की आजादी देने की बात कही गई है। तो अगर वेब पर हमारे समाज की बेहतरी के लिए कोई बात कही जा रही है तो इसमें गलत क्या है... जब आपको 'इट्स नॉट दैट सिंपल' जैसे बोल्ड सब्जैक्ट का ऑफर मिला, तो आपका पहला रिएक्शन क्या रहा? जब मैंने यह स्क्रिप्ट सुनी, तो मैं काफी उत्साहित हो गई। फिर जब दानिश (डायरेक्टर) और चारुदत्त(राइटर) के साथ मैंने अपना रोल डिस्कस किया, तो लगा कि यह रोल काफी बोल्ड है। जब तक मुझे डायरेक्टर और राइटर पर विश्वास नहीं होता, तब तक मैं उनके साथ काम नहीं करती, लेकिन इन दोनों ने मुझे भरोसा दिलाया और वह सही निकला। हमने बेहद जिम्मेदारी के साथ, सच्चाई के साथ और एक तर्क के साथ इस मुद्दे को हैंडल किया है। फिल्म के ट्रेलर में कहीं भी फूहड़ता नजर नहीं आती है।
'बिग बॉस 10' में पहली वाइल्ड कार्ड एंट्री के जरिए पहुंच रही हैं टेलिविजन ऐक्टर अपर्णा तिलक। टेलिविजन शो 'जीत' और 'लेफ्ट राइट लेफ्ट' में अपना जलवा दिखा चुकीं अपर्णा एक बार फिर छोटे पर्दे पर लौट रही हैं। 'बिग बॉस' में इस बार का ट्रेंड जरा हटकर है, जहां सिलेब्रिटी कंटेस्टंट्स के साथ-साथ कुछ आम लोग भी इस घर के सदस्य हैं। हालांकि, शो की घटती टीआरपी इस बात का सबूत है कि दर्शकों को 'बिग बॉस' का यह नया आइडिया हजम नहीं हो रहा। अब 'बिग बॉस' मेकर्स वाइल्ड कार्ड एंट्री का सहारा ले रहे हैं, ताकि शो को और दिलचस्प बनाया जा सके। वाइल्ड कार्ड एंट्री के जरिए सबसे पहले इस घर में दाखिल हो रही हैं अपर्णा, जो कि 90 के दशक में टेलिविजन का चर्चित चेहरा रह चुकी हैं। अपर्णा ने बतौर चाइल्ड आर्टिस्ट कॉमिडी शो 'फैमिली नंबर वन' से अपने करियर की शुरुआत की थी। इसके बीद 'जीत' में अंकुर नायर के ऑपोज़िट दिखीं और इसके बाद सबसे चर्चा में रहीं 'लेफ्ट राइट लेफ्ट' में अपने डॉक्टर शालिनी वाले किरदार की वजह से। इसके अलावा वह मधुर भंडारकर की बॉलिवुड फिल्म 'फुटपाथ' में भी इंग्लिश प्रफेसर के किरदार में दिख चुकी हैं। लंबे समय से ग्लैमर इंडस्ट्री से दूर रहीं अपर्णा 'बिग बॉस' के घर पहुंचकर दर्शकों को कितना इस शो की ओर खींच पाती हैं, यह देखना अभी बाकी है।
'दीया और बाती हम' की लीड ऐक्ट्रेस संध्या (दीपिका सिंह) का शो के प्रड्यूसर शशि और सुमित मित्तल के साथ विवाद की खबर आ रही है। पिछले पांच सालों से दीपिका इस शो में सबसे खास चेहरा हैं। खबर है कि दीपिका दोनों प्रड्यूसर के खिलाफ अपनी शिकायत लेकर CINTAA (सिने ऐंड टीवी आर्टिस्ट्स असोसिएशन) पहुंची हैं, जिन्होंने उनपर 16 लाख रुपए का फाइन लगाया है। दीपिका ने प्रड्यूसर पर उनकी 1.14 करोड़ रुपए (जिसमें से 90 लाख रुपए उनकी फी और 24 लाख इंट्रेस्ट है) बकाया रकम नहीं अदा करने का भी आरोप लगाया है। दूसरी तरफ प्रड्यूसरों का कहना है कि दीपिका के सेट पर देर से आने की वजह से उन्हें काफी नुकसान हुआ है। सूत्र की मानें तो दीपिका, जो कि इस शो के सीक्वल के लिए नहीं चुनी गई हैं, उन्हें 16 लाख का डेबिट नोट भेज दिया गया है। सूत्र के मुताबिक, 'इन दिनों कई टीवी प्रड्यूसर ने यह स्टैंडर्ड तरीका अपना रखा है। जब शो खत्म होने की कगार पर होता है तो पूरी बकाया राशि पे करने के बजाय वे डेबिट नोट इशू करते हैं और लेट-लतीफी की वजह से पैसे काट लेते हैं, क्योंकि लेट होने की वजह से कई तरह की लागत बेकार हो जाती है। हैरानी वाली बात यह है कि शशि-सुमित जैसे बेहतरीन प्रड्यूसर और दीपिका जैसी शानदार ऐक्ट्रेस भी इस पचड़े में फंस गए हैं। ऐसे हालात में ब्रॉडकास्ट करने वाले भी बीच में पड़ना नहीं चाहते। मजेदार बाद यह है कि प्रड्यूसरों ने दीपिका के खिलाफ उनके इस गैर प्रफेशनल रवैये को लेकर CINTAA में शिकायत नहीं दर्ज की। अमूमन ऐसे मामलों में प्रड्यूसर असोसिएशन को अप्रोच करते हैं।
1. IMDB की रिपोर्ट के अनुसार. इजय देवगन यह फिल्म करने के लिए इसलिए तैयार हुए, क्योंकि उनकी अपनी होम प्रॉडक्शन फिल्म 'शिवाय' के शुरू होने में देरी थी। 2. दृश्यम में 10 नैशनल अवॉर्ड विनर एक साथ नज़र आए, जिनमें अजय, तबू, निशिकांत कामत, विशाल भारद्वाज, गुलज़ार, अविनाश अरुण, आरिफ शेख, कुमार मंगत पाठक, डायरेक्टर अभिषेक पाठक और वियाकॉम 18 मोशन पिक्चर्स (स्टूडियो, जिसने इस साल दो नैशनल अवॉर्ड अपने नाम किया है।) शामिल हैं। 3. गोवा में शूटिंग के दौरान अजय वहां के वैसी जगहों पर गए, जिसके बारे में उन्हें अबतक नहीं पता था।
'बिग बॉस' के घर के सबसे एंटरटेनिंग कंटेस्टंट्स में से एक ओम बाबा अब घर से बाहर हो गए हैं। चौंक गए न? जी हां, इस हफ्ते ओम बाबा को एलिमिनेट किया गया है। लेकिन दिलचस्प बात यह है कि उनका एलिमेनेशन 'बिग बॉस' के घर से हुआ है, शो से नहीं। दरअलस, 'बिग बॉस' में एक नए ट्विस्ट के साथ ओम बाबा को सीक्रिट रूम में भेजा गया है। विवादित धर्मगुरु कभी अपने अजीबोगरीब दावों, कभी मोनालिसा संग पुल मस्ती, तो कभी अपने फनी डांस स्टेप्स को लेकर चर्चा में बने ही रहते हैं। यही वजह है कि ऐसी उम्मीद की जा रही है कि बाबा अंत तक शो में बने रह सकते हैं, क्योंकि वह अपने कारनामों से शो की टीआरपी जो बढ़ा रहे हैं। ऐसे में उनका एलिमेशन काफी चौंकाने वाला था लेकिन अब बाबा जो कि सीक्रिट रूम में हैं तो आने वाले एपिसोड्स में क्या खास होगा ये देखने लायक होगा। वैसे बता दें कि पिछले सीजन में मंदाना करीमी को भी सीक्रिट रूम में भेजा गया था, जहां से वापस आने के बाद घर में रिश्तों का समीकरण ही बदल गया था। उम्मीद करते हैं कि बाबा की वापसी भी कुछ ऐसी ही होगी।
Rekha.khan@timesgroup.com 'चश्मे बद्दूर' जैसी डेविड धवन की कॉमिडी फिल्म से शुरुआत करनेवाली तापसी पन्नू को 'बेबी' में अपनी ऐक्शन प्रधान भूमिका के लिए बहुत तारीफ मिली और अब वह महानायक अमिताभ बच्चन के साथ 'पिंक' में मोलेस्टेशन का शिकार लड़की के किरदार में हैं। इस मुलाकात में अपनी टीनेज में हुई छेड़खानी, अपने डरपोक नेचर, लिंग भेद, लड़की होने मुश्किलों और अपनी भूमिका के गहरे प्रभाव की बातें करती हैं। स्लो ऐंड स्टेडी विन द रेस तापसी का करियर ग्राफ बहुत ही दिलचस्प रहा है। 'चश्मे बद्दूर' जैसी डेविड धवन की फिल्म से शुरुआत करने वाली तापसी ने दक्षिण की फिल्मों में भी अभिनय किया और फिर 'बेबी' के बाद महानायक के साथ अब 'पिंक'। व कहती हैं, 'मेरी लक लाइन, मेरी लाइफ लाइन से ज्यादा स्ट्रॉन्ग रही है। 'चश्मे बद्दूर' से शुरुआत करना मेरे लिए सुनहरा मौका रहा क्योंकि तब मैं कमर्शल फिल्म की हिरोइन कहलाई। मुझे डेविड धवन अगर मैंने 'बेबी' या 'पिंक' से शुरुआत की होती तो लोगों ने मुझे आर्ट फिल्म की हिरोइन करार देकर साइड कर देना था। अब लोग मानने लगे हैं कि तापसी कमर्शल फिल्मों की हिरोइन है, जो ऐक्टिंग कर सकती है। मै किरदारों के मामले में काफी सब्र से काम लेती हूं। असल में मैंने फिल्मकार शूजीत सरकार के 'रनिंग शादी डॉट कॉम' जैसी फिल्म की है, अमित साद के साथ। वहीं उन्होंने मेरा काम देखा और मुझे 'पिंक' के लिए प्रस्ताव दिया। मैं दिल्ली की लड़की हूं और पिंक की कहानी दिल्ली की ही है तो मैंने अपने लेयर्ड किरदार की वजह से हां भरी। मैंने मीनल अरोड़ा जैसी मोलेस्टेशन का शिकार लड़की की भूमिका निभाई, जो अपने साथ हुए मोलेस्टेशन के खिलाफ आवाज उठाती है। जब मैंने उस मनचले का हाथ मरोड़ दिया तापसी मानती हैं कि छेड़खानी का शिकार होना लड़कियों के लिए आम बात है। वह कटु मुस्कान के साथ कहती हैं, 'यह तो हमारी रोज की लड़ाई है। मेरे साथ कोई मोलेस्टेशन टाइप का हादसा नहीं हुआ, मगर हां राह चलते हर रास्ते में आते-जाते मैं शारीरिक छेड़खानी का शिकार जरूर हुई हूं। आज सोचती हूं कि काश उस वक्त इतनी हिम्मत होती कि मैं पत्थर उठा पाती या फिर अपनी आवाज बुलंद कर पाती। मैं स्वछंद जरूर थी, मगर तब मैं अपने टीनेज में थी और उस वक्त मैं कॉलेज के शुरुआती दौर में थी। बचपन से ही हमें गलियों में मत जाओ, छोटे कपडे मत पहनो, अजनबियों से बात नहीं करो, जैसे डूज़ और डोंट्स बताए जाते हैं, इसलिए जब भी हमारे साथ कुछ होता है तो लगता है कि गलती मेरी ही है। बचपन से ही हमारा माइंड सेट ऐसा बना दिया जाता है। ईव टीजिंग और फब्तियां कसना जैसी बातें तो आम हैं, जो मैंने सहा है, मगर जब हमारी दिल्ली में नगर कीर्तन हुआ करता था, जब गुरु नानक जी का जनम दिवस मनाया जाता है। हर गुरु पूरब पर मेरे साथ ये हादसा होता था कि कोई न कोई कहीं न कहीं मुझे छू लेता था। मैं बहुत डर जाया करती थी, इतना डरती थी कि कुछ कह नहीं पाती थी। कॉलेज के शुरुआती दिन थे वे। उस साल भी मेरे मन में ऐसी ही किसी दुर्घटना की आशंका थी कि मुझे कोई अभद्र तरीके से छूने वाला है। अपने इसी डर के कारण अपना हाथ अपने बैग के पीछे हाथ रख कर चल रही थी। जैसे ही किसी ने मुझे छुआ, मैंने उस हाथ को पकड़ लिया, मैं बुरी तरह से डरी हुई थी। इतनी ज्यादा कि मैंने पलट कर भी नहीं देखा कि मैंने किसका हाथ पकड़ा हुआ है, मगर मैंने उस हाथ को कस कर मरोड़ दिया और बिना रुके आगे चलती गई। बदन को छूने वाले हादसे तो मेरे साथ बहुत हुए हैं। जब कॉलेज के जमाने में मैं दिल्ली में बसों में सफर किया करती थी। उस वक्त लोग जानबूझकर मुझ पर गिरते, खुद को मुझ पर रगड़ते, चूंटी काटते और मैं ऐसे चुप रहती जैसे मेरी गलती हो। उस वक्त मैं कुछ नहीं कह पाई थी, मगर मुंबई आने के बाद मुझमें काफी हिम्मत आ गई थी। मुझे याद है एक बार मैं बांद्रा में रोड क्रॉस कर रही थी और दो बाइक सवार मुझपर कॉमेंट करके आगे बढ़े। मैं भी वहीं थमक कर खड़ी हो गई कि तुम आओ दोबारा, तुम्हारी ऐसी-तैसी न कर दी तो! मगर मेरे टफ लुक को देखकर वे लड़के नौ दो ग्यारह हो गए। मुझे लगता है काश मैंने अपने टीनेज में थोड़ी-सी हिम्मत दिखाई होती। वैसे हर वक्त झांसी की रानी बनना भी हिमाकत है, मगर अपनी आवाज जरूर उठानी चाहिए। अब पापा घर के फैसलों में मेरी राय लेते हैं एक लंबे अरसे तक अपने पापा के साए में सरंक्षित रहनेवाली तापसी को मुंबई शहर ने ऐसा आत्म निर्भर बनाया कि आज उनके पापा भी घर के फैसलों में उनकी सलाह लेते हैं। वह कहती हैं, 'आपको शायद यकीन न आए, मगर यह सच है कि मेरे पापा ने मुझे कॉलेज के लास्ट ईयर तक मुझे कभी नाइट स्टे की इजाजत नहीं दी थी। वहां से अचानक मैं साउथ जाती हूं, फिल्मों में काम करती हूं और पूरे ढाई साल तक वहां अकेले रही। उस दौरान घर लेने से घर सेट करने की पूरी प्रक्रिया मैंने अकेले की। अपनी बहन को अपने पास बुलाया और उसकी भी देखभाल की। फिर शिफ्ट हुई और पहले किराए के घर में रही, अपनी कमाई से अपना घर और गाड़ी ली। अपनी बहन को बिज़नस जमा कर दिया था। असल में जबसे मैंने कमाना शुरू किया था तो मैंने तय कर लिया था कि अपनी बहन को पॉकेट मनी मैं दिया करूंगी। मेरी पहली कमाई चार हजार थी। अब तो मेरी बहन भी अपने पैरों पर खड़ी हो गई है। मगर एक कमाल की बात यह है कि अब मेरे प्रति मेरे पापा का नजरिया बदल गया है। कुछ अरसा पहले उनको बैंक का लोन लेना था। और घर की प्रॉपर्टी को बेचने की बात हुई तो उन्होंने मुझसे सलाह ली थी और मैंने उनसे कहा था कि मेरे नाम की प्रॉपर्टी बेच कर अपने नाम की रहने दें, बाकी लोन तो मैं चुका दूंगी। वाकई उस वक्त जब पापा मुझसे बात कर रहे थे तो मुझे लगा कि हां मैंने कुछ अचीव कर लिया है। लगा मैं ही मोलेस्टेशन का शिकार हूं तापसी के लिए 'पिंक' के सारे सीन निचोड़ देनेवाले थे। वह कहती हैं, 'खास तौर पर कोर्ट के दृश्यों में रोजाना मुझे सेट पर इसी मानसिक तैयारी के साथ आना पड़ता था कि मैं सेक्शुअल मोलेस्टेशन का शिकार लड़की हूं। मुझे खुद को टॉर्चर करना पड़ता था कि मेरे साथ वह हादसा हुआ है। फिल्म में आप जितनी जगह पर मेरी आंखों में पानी है, वह बिना ग्लिसरीन के हैं। मैं इतनी ज्यादा किरदार में समा गई थी। हमने यह फिल्म 33 डेज में की और उसके बाद मुझे एक हफ्ते की छुट्टी पर जाना पड़ा क्योंकि तब तक मैं अपनी भूमिका के कारण काफी ज्यादा थक गई थी। मेरी हालत ऐसी हो गई थी कि मैं छोटी-छोटी बात पर बैठे-बैठे रो पड़ती थी। मैं बहुत ही जज्बाती हो गई थी। एक पॉइंट ऐसा भी आया, जब मुझे लगा कि यह हादसा मेरे साथ हो चुका है। शुक्र है कि मैं दिल्ली में शूट कर रही थी और मेरे डिप्रेशन को दूर करने के लिए मेरा परिवार मेरे पास था। मैं शूटिंग के बाद अपने दोस्तों को डिनर पर बुला लेती थी। मुंबई में कोर्ट सीन के दौरान मेरे माता-पिता मेरे पास ही थे। वरना इस रोल ने मुझे अंदर तक भेद दिया था। कोई छेड़ता तो लगता था मेरी ही गलती है तापसी का मानना है कि मर्द की तुलना में औरत की जर्नी ज्यादा मुश्किल होती है। उन्होंने काफी सोच-विचार के मूड में नज़र आते हुए कहा, 'औरतों के लिए औरत होना ही सबसे बड़ी चुनौती होती है। मैंने अपने घर में देखा है। मेरी मां हाउस वाइफ हैं और मैंने बचपन से देखा है कि घर के सभी अहम फैसले पिताजी लेते हैं। हर काम उनसे पूछकर किया जाता है। जाहिर-सी बात है कि हम पितृसत्ताक समाज में रहते हैं। उसी माहौल में बड़े होने के बाद हम लड़कियों को लगता है कि हम तो अपने आप कुछ कर ही नहीं सकते। शादी के पहले पापा और शादी के बाद पति। हमने अपनी मां को उसी तरह देखा है तो हमें उसमें कुछ भी अलग या अजीब नहीं लगता। मैं आपको बहुत छोटा-सा उदाहरण देती हूं। बचपन में जब भी घर में किसी कार्ड पर मिस्टर ऐंड मिसेज दिलमोहन सिंह लिखा आता था तो मैं मम्मी से पूछ बैठती थी, 'मां आपका नाम कहां है?' मां के पास उस सवाल का कोई जवाब नहीं होता था। जाहिर है, औरत से जुड़े ऐसे कई सवाल हैं, जो अनुत्तरित हैं और जिनकी वजह से औरत का सफर मुश्किल होता है। उसका वजूद सवालों के घेरे में रहता है।
'बिग बॉस 10' के विजेता मनवीर गुर्जर की शादी का विडियो इनदिनों सोशल मीडिया पर खूब वायरल हो रहा है। लेकिन हैरानी वाली बात यह है कि विडियो में मौजूदगी के बावजूद मनवीर यह मानने को तैयार ही नहीं कि उनकी शादी हो चुकी है। रिपोर्ट्स की मानें तो मनवीर की शादी कुछ साल पहले हुई थी और उनकी एक 3 साल की बेटी भी है। हालांकि, मनवीर ने इन बातों को महज एक अफवाह बताया है। मैं शादीशुदा नहीं हूं: मनवीर बता दें कि दो दिन पहले यूट्यूब पर पोस्ट किए गए इस विडियो में मनवीर दुल्हे की तरह सेहरा बांधे सज-धजकर घोड़ी पर चढ़ते नजर आ रहे हैं। हाल ही में मनवीर की पत्नी की कुछ तस्वीरें भी सोशल मीडिया पर शेयर की गई थी। इस पर जब मनवीर से बात की गई तो उन्होंने इसे बिना वजह की पब्लिसिटी करार देते हुए कहा, 'मेरी शादी नहीं हुई है। शादी जैसी चीज छिप नहीं सकती। मैं अक्टूबर से 'बिग बॉस' के घर में हूं। अगर यह सच होता तो अब तक किसी ने तो यह मुद्दा जरूर उठाया होता। किसी ने घटिया पब्लिसिटी के लिए ये सब किया है।' क्या कह रहे हैं रिश्तेदार वहीं, उनकी घरवालों का कहना है कि मनवीर शादीशुदा हैं यह बात बिल्कुल सच है। इतना ही नहीं, परिवारवालों का दावा है कि 'बिग बॉस' के मेकर्स और सलमान खान को भी यह बात पता थी। मनवीर के अंकल ने बताया कि जब नितिभा मनवीर के करीब आने लगीं तो मनवीर ने उन्हें भी यह बात बता दी थी। वहीं, मनवीर के बहनोई ने कहा कि एक खास वजह से उनकी शादी की बात लोगों से छिपाई गई। उन्होंने बताया कि अगर दर्शकों को पता चल जाता कि वह शादीशुदा हैं तो इतनी भारी तादाद में लड़कियां न उनकी फैन्स बनतीं और न उन्हें इतने वोट मिल पाते।
करन जौहर का चर्चित चैट शो 'कॉफी विद करन' का पांचवा सीजन काफी सुर्खियों में है और अब इसका हिस्सा बनने जा रहे हैं कॉमिडी किंग कपिल शर्मा भी। जी हां, करन जौहर के मेहमानों की लिस्ट में अब कपिल शर्मा का नाम भी शामिल हो गया है। खुद बॉलिवुड के सितारों को अपने शो पर मेहमान बनाने वाले कपिल शर्मा करन जौहर के इस शो का मेहमान बनेंगे। कपिल को इस शो में आनेवाले के लिए करन ने बकायदा उन्हें आमंत्रण पत्र के साथ कुछ गिफ्ट्स भी भेजे हैं। कपिल ने इन गिफ्ट्स और आमंत्रण पत्र को सोशल साइट पर शेयर किया है। इस गिफ्ट हैंपर में चॉकलेट, गिफ्ट वाउचर, कुकीज और साथ में एक शैंपेन की बोतल दिख रही हैं। Thank u @karanjohar sir for inviting me on ur lovely show #koffeewithkaran n for so many beautiful gifts .. https://t.co/PRtIzBEhJD&mdash; KAPIL (@KapilSharmaK9) 1479796360000 कपिल ने इस शो में बुलाए जाने पर खुशी जाहिर की है। उन्होंने ट्विटर पर लिखा है, 'आपके प्यारे शो 'कॉफी विद करन' में मुझे बुलाने के लिए धन्यवाद करन जौहर सर और इतने सारे शानदार गिफ्ट्स के लिए भी आपका धन्यवाद।'
Upma.Singh@timesgroup.com बॉलिवुड में विजय दशमी के साथ-साथ महानायक अमिताभ बच्चन के जन्मदिन की भी धूम रही। कई फिल्मों में विजय नाम का किरदार कर चुके अमिताभ बच्चन ने फैंस और मीडिया के साथ अपने जन्मदिन की खुशियां बांटी। इस मौके पर उन्हें फैंस ने अमिताभ बच्चन स्पेशल ज्यूकबॉक्स सहित तमाम तोहफे भेंट किए। वहीं बिग बी ने लोगों के सवालों के जवाब भी दिए। चिरायु है फिल्म इंडस्ट्री हाल ही में कुछ बड़े फिल्म स्टूडियोज के बंद होने और इसकी एक वजह अमिताभ बच्चन समेत कुछ सुपरस्टार्स की ज्यादा फीस के सवाल पर बच्चन साहब ने कहा, 'सैंतालिस साल हो गए हैं मुझे। कोई वर्ष ऐसा नहीं आया है कि इस प्रश्न का जवाब न देना पड़ा हो कि साहब इंडस्ट्री जो है, वो खत्म हो गई है। खराब हो गई है। पता नहीं क्या होगा? इसकी ये दुकान बंद हो गई, उसकी ये दुकान बंद हो गई। लेकिन, ये इंडस्ट्री चिरायु है। हमेशा जीवित रहेगी और चलती रहेगी। कुछ बाधाएं आती रहेंगी। कुछ सफलताएं आएंगी। कुछ निराशाएं होंगी, लेकिन फिल्म इंडस्ट्री चलती रहेगी। जीवित रहेगी, जिंदा रहेगी।' हिट-फ्लॉप के साथ बदलती फीस उन्होंने आगे कहा, 'रही बात ज्यादा फीस की, तो हर बार यही एक आरोप लगता रहता है कि कलाकार जो हैं, उन्हें ज्यादा पैसे दे दिए, इसलिए फिल्म बैठ गई, लेकिन मैं ऐसा नहीं मानता। अगर कलाकार के अंदर इतनी क्षमता है कि वो बॉक्स ऑफिस पर लोगों को खींचकर ला सकें, तो इसके ऐवज में अगर वो एक तरह की आमदनी मांग रहा है, तो उसको देने में क्या हर्ज है? अगर वो पैसा कवर हो जाता है, तो उसमें कोई बुराई नहीं है। अगर नहीं होता है, तो अगली फिल्म में आप कम दे देते हैं। तब तो आप प्रश्न नहीं पूछते हैं? कई बार होता है ऐसा। मैं अपना ही उदाहरण देता हूं कि जब हम हीरो हुआ करते थे, तो हमारी एक तनख्वाह होती थी। तब हमारी कोई फिल्म अगर चल जाती थी तो हमारे जो लोग बात करने जाते थे, तो वो कहते थे कि सर, देख लीजिए, फिल्म चल गई है, ये और थोड़े प्रबल हो गए हैं, तो पैसे बढ़ा दीजिए तो वो बढ़ा देते थे। अगर फिल्म नहीं चलती थी, तो साहब आपकी फिल्म फ्लॉप हो गई तो कम दे देते हैं। ये चलता रहता है।' हॉलिवुड से हार नहीं मानेंगे महानायक ने हॉलिवुड से मिल रही चुनौती पर कहा, 'किसी भी चुनौती से हमें डरना नहीं चाहिए। हम लड़ेंगे, उनके साथ। मैं आपको बताऊं जहां-जहां भी हॉलिवुड गया है, उनकी फिल्म इंडस्ट्री को खत्म कर दिया है। यहां भी यही प्रयत्न हो रहा है, लेकिन हमने अभी तक हार नहीं मानी है। हम हार नहीं मानेंगे।' फिल्म इंडस्ट्री में आए बदलाव का जिक्र करते हुए उन्होंने कहा, 'पहले हम लोग फिल्म पर शूटिंग किया करते थे। अब सब डिजिटल हो गया है। समझ नहीं आता कि इसे फिल्म इंडस्ट्री कहें या डिजिटल इंडस्ट्री कहें! लेकिन ऐसे काम करने में अच्छा भी लगता है।' जल्द शुरू होगी 'सरकार थ्री' अमिताभ बच्चन ने अपनी अपकमिंग फिल्मों 'सरकार थ्री' और 'ठग्स ऑफ हिंदोस्तान' के बारे में भी बताया। उन्होंने बताया, 'जहां सरकार राज खत्म हुई थी, उसके आगे की कहानी है। ज्यादातर नए किरदार हैं। सरकार थ्री की शूटिंग कुछ दिनों में शुरू होगी। जबकि ठग्स ऑफ हिंदोस्तान अगले साल फरवरी में शुरू होगी।' उन्होंने ठग्स ऑफ हिंदोस्तान में आमिर के साथ काम करने पर खुशी भी जताई। उन्होंने कहा, 'बहुत बार कोशिश हुई कि आमिर के साथ काम कर सकूं। आमिर कमाल के कलाकार हैं। वो कई साल से इंडस्ट्री पर राज कर रहे हैं। मेरी खुशकिस्मती है कि मैं उनके साथ काम कर रहा हूं।' देश गुस्से में है यहां उन्होंने उड़ी हमले के बाद बॉलिवुड में पाकिस्तानी कलाकारों के काम करने पर विरोध के सवाल को इसे सही मौका न बताकर टालने की कोशिश की, लेकिन साथ ही यह भी कहा 'हमले के बाद से ही देश में गुस्सा है। इसलिए अभी जरूरत है कि हम सभी जवानों के साथ एकता दिखाएं।' राष्ट्रपति नहीं बनने वाला अपने साथी कलाकार और दोस्त शत्रुघ्न सिन्हा ने सर बच्चल को राष्ट्रपति बनाए जाने के सुझाव दिया था, इस पर जब अमिताभ से सवाल किया गया कि कया वह राष्ट्रपति बनना चाहेंगे? इस पर बिग बी ने कहा, 'ऐसा कुछ भी नहीं होने वाला है। शत्रुघ्न बाबू मजाक करते रहते हैं। ये उनका बचपना है। ऐसा कुछ नहीं होने वाला है।' इस बर्थडे पर नहीं काटा केक अमिताभ बच्चन ने अपने बर्थडे पर आया बड़ा सा पिंक केक नहीं काटा। उन्होंने बताया कि वह पहले केक काटा करते थे, लेकिन अब वह केक काटने के पक्ष में नहीं है। बकौल अमिताभ, 'हमने केक की प्रथा जो है, उसको बंद करवाने कहा है, क्योंकि हमें पता नहीं है कि ये केक क्यों लाया जाता है? केक ही क्यों लाया जाता है? उस पर मोमबत्ती क्यों लगाई जाती है? उसे जलाया क्यों जाता है? जलाने के बाद कहते हैं, इसको फूंक कर बुझा दो। बुझाने के बाद एक कत्लनुमा चाकू आ जाता है, फिर उसको काटकर फांके बनाइए। फिर वो फांक जो है वो किसी को खिलाइए और अब एक नई प्रथा शुरू हो गई है कि जब सब कांड हो जाता है तो एक और कांड होता है कि केक लेकर पोत देते हैं। क्यों होता है ये सब, हमारी समझ में नहीं आता।'
स्पोर्ट्स पर्सन पर बायोपिक फिल्में बनने का चलन इन दिनों आम है। इस कड़ी में लेटेस्ट नाम इंडियन क्रिकेट कैप्टन महेंद्र सिंह धोनी की बायोपिक एमएस धोनी : द अनटोल्ड स्टोरी का है, जिसका ट्रेलर दिल्ली के अलावा जालंधर और मुंबई में भी लॉन्च हुआ। इस मौके पर फिल्म के मेकर्स अरुण पांडे और विजय सिंह, डायरेक्टर नीरज पांडे और फिल्म में धोनी का किरदार निभा रहे एक्टर सुशांत सिंह राजपूत के साथ खुद धोनी भी मौजूद रहे। यहां धोनी अपने फुल फॉर्म में नजर आए और हर सवाल का जवाब अपने हेलिकॉप्टर शॉट वाले अंदाज में दिया। मेरी जर्नी दिखाएगी ये फिल्म फिल्म के रिलीज के बाद धोनी की जिंदगी का सच आम हो जाएगा, क्या यह बात धोनी को किसी तरह से चिंतित करती है/ इस सवाल पर धोनी का जवाब ना में आया। उन्होंने कहा, मैं बिल्कुल चिंतित नहीं हूं। मुझे डायरेक्टर नीरज पांडे पर पूरा भरोसा है। हम दोनों ने पहले से ही ये सोच रखा था कि ये मुझे हीरो बनाने वाली या ग्लैमराइज करने वाली फिल्म नहीं होगी। ये फिल्म मेरी जर्नी को दिखाती है। इसलिए हर कोई इससे रिलेट करेगा, क्योंकि सभी की जर्नी लगभग एक जैसी होती है। बेशक, हर कोई देश के लिए खेलता नहीं है, लेकिन सभी का अपने लक्ष्य को पाने का संघर्ष लगभग एक जैसा ही होता है। इसलिए लोग इससे रिलेट कर पाएंगे। वहीं नीरज पांडे से जब पूछा गया कि वो धोनी की कहानी बयां करने में कितनी ईमानदारी बरत पाएं तो उनका कहना भी कुछ ऐसा ही था। उन्होंने बताया, हमने तय किया था कि धोनी मुझे सारी बात बताएंगे, फिर हमारी रिसर्च टीम के आधार पर हम जो स्क्रीन प्ले तैयार करेंगे वो धोनी देखेंगे और बताएंगे कि वो क्या नहीं रखना चाहते, लेकिन खुशकिस्मती ने ऐसा कुछ भी नहीं निकला जिसे हटाना पड़ा हो। हर सवाल पर शॉट जोरदार धोनी पूरे इवेंट के दौरान पूरे फॉर्म में दिखे और हर सवाल पर चौके-छक्के जड़ने के अंदाज में जवाब दिए। जब उनसे ये सवाल किया गया कि क्या उन्हें लगता कि उन्होंने वो अचीव कर लिया, जो करना चाहते थे तो उनका जवाब कुछ यूं था, जब मैंने क्रिकेट खेलना शुरू किया था तो सोचा नहीं था कि इंडिया के लिए खेलूंगा। जब इंडिया टूर किया तब लग गया कि अब इंडिया के लिए खेलने वाला हूं, लेकिन मैंने ये सोचकर नहीं खेला कि मुझे ये अचीव करना है या ये मेरा पर्सनल टार्गेट है। स्कूल से ही जब हम खेलते हैं तो टार्गेट सिर्फ ये होता है कि मैच जीतना है। माइलस्टोन से आप अपना फ्यूचर डिसाइड नहीं कर सकते। ऐसा होता तो माइकल फेल्प्स, जिसने इतने ओलपिंक मेडल्स जीते हैं, उन्हें पांच के बाद ही रुक जाना चाहिए। मेरा सिर्फ यही सोचना रहा है कि आज में जियो, क्योंकि आप जो आज करते हैं उसका असर आने वाले कल पर दिखता है। इसलिए मैं बीते कल या आने वाले कल की नहीं सोचता। अभी क्रिकेट ही खेलने दो वहीं जब उनसे जब किसी ने पूछा कि अपने यहां ऐक्टर क्रिकेट खेल रहे हैं तो क्रिकेट पॉलिटिक्स कर रहे हैं, नेता पॉर्न देख रहे हैं तो पॉर्नस्टार ऐक्टिंग कर रहे हैं। ऐसे में आपका आगे क्या करने का प्लान है तो धोनी ने मजेदार अंदाज में कहा- ये मुश्किल सवाल है। मुश्किल इसलिए है, क्योंकि आपने ऑप्शन बहुत दे दिए हैं। दरअसल, लाइफ में जब मैं बड़ा हो रहा था तो ऑप्शन कम थे- क्रिकेट खेलो और पढ़ाई करो। फिर 18 साल की उम्र में जॉब मिल गई तो ये हो गया कि कुछ भी हो जाए, सरकारी नौकरी रहनी चाहिए। अब आपने इतने ऑप्शन दे दिए हैं तो सोचना पड़ेगा कि क्या करना ठीक होगा।
मयंक दीक्षित देहरादून से आए इस सिंगर ने म्यूजिक टैलंट शो 'एक्स फैक्टर' में गाया 'तुझे भुला दिया', जिसके बाद जजों की 'हां' ने किसी को उन्हें भूलने नहीं दिया। वह ए.आर. रहमान से मिले और पॉजिटिव फीडबैक लेकर संगीत की साधना में जुट गए। क्लासिकल सीखा, स्टेज़ शोज़ किए और फिल्म सोनाली केबल के गाने 'एक मुलाकात हो' से बॉलिवुड में एंट्री मारी। गाना हिट हुआ और फिर 'द शौकीन्स' से मेहरबानी, जज्बा से बंदेया, 'रुस्तम' से ढल जाऊं मैं के साथ वह संगीत प्रेमियों के दिलों में इतना ढल गए कि उन्हें भर-भर कर तारीफें मिलने लगीं। आज रिलीज़ हुई 'राज रीबूट' में 'द साउंड ऑफ राज' के गायक जुबिन नौटियाल से हमने कई विषयों पर बातें कीं... रिऐलिटी शो 'एक्स फैक्टर' से लेकर बॉलिवुड में एंट्री तक का सफर कैसा रहा? यह वो वक्त था, जब मैं तैयार हो चुका था, मैं गाने गा रहा था, जो भी मैंने सीखा था, उसे गायन में डालते हुए आगे बढ़ रहा था। तीन साल की पूरी मेहनत थी, जिसे मैं जीवनभर अपने भीतर बनाए रखना चाहता था। मेरा लक्ष्य यह नहीं था कि मैं एक हिट गाना गाकर कहीं खो जाऊं। मैं सिर्फ अपना बेस्ट दे रहा था और शायद इसीलिए मेरा काम लोगों को पसंद आया और मेरा पहला गाना 'एक मुलाकात हो' हिट हुआ। यहां सुनिए जुबिन का गाना संगीत के सफर की शुरुआत में आप ए.आर रहमान से मिले थे, उनके फीडबैक ने आपको कितना प्रभावित किया? मैं उनसे मिला। जैसे ही मैंने गिटार लेकर गाना शुरू किया, उन्होंने तुरंत कहा, तुम्हारे गिटार की थर्ड स्ट्रिंग ट्यून नहीं है। मेरा आधा कॉन्फिडेंस उसी वक्त गिर गया था, फिर उन्होंने बेहद कम्फर्टेबल फील करवाया। ध्यान से मुझे सुना। उन्होंने राय दी, तुम जहां सीख रहे हो, जिससे भी सीख रहे हो, बिल्कुल सही सीख रहे हो। इसे कंटिन्यू करो। यह शायद सही वक्त नहीं है अभी बॉलिवुड में एंट्री का। उन्होंने मेरी वॉयस क्वॉलिटी की भी तारीफ की। उनकी सलाह काम कर गई और मैं निकल गया, सीखा, अलग-अलग गुरु, एक्सपर्ट्स से मिला। देहरादून से मायानगरी तक का सफर कैसे शुरू हुआ? मैं देहरादून से हूं, वहां का तो मैं स्टार हूं, ऐसा मैं समझता था क्योंकि छोटा सा शहर, चार सिंगर, उनमें से मैं हिट। जब मैं 'एक्स फैक्टर' आया, तो देखा, कितने गायक हैं, कितना अच्छा इनका लेवल है। मुझसे छोटे भी हैं और मैं इनके सामने कोई स्टार नहीं। वहां से काफी मदद मिली। मैंने समझा कि कैसे गायन के साथ-साथ इस क्षेत्र को करीब से समझना जरूरी है। सिंगर न होते तो क्या होते? मैं एक वेल-ऑफ फैमिली बैकग्राउंड से बिलॉन्ग करता हूं, मैं काफी कुछ कर सकता था। मेरे पिता पॉलिटिकली भी काफी इनवॉल्व्ड रहते थे। एकलौता बेटा हूं तो फैमिली बिजनस का भी प्रेशर आ जाता है। मेरे परिवार ने यह समझौता किया और मुझे मेरे दिल की सुनने दी। मैं नैशनल लेवल शूटर भी हूं, वह भी बन सकता था, लेकिन मैंने म्यूजिक को चुना और म्यूजिक ने भी खुद मुझे चुना। अब ऐसा जरूरी नहीं कि रिऐलिटी शोज़ ही किसी कलाकार पर मुहर लगाएं, तभी वह सिंगर बन सकता है, आपकी क्या राय है? आपकी मेहनत, आपका काम बोलता है, जिस समय आप परफॉर्म कर रहे हो, उस वक्त आप कहां खड़े हो, क्या गा रहे हो, आप जो गा रहे हो, उसकी कितनी बेहतर समझ है यह जरूरी है। मुझे नहीं लगता कि देश के बड़े से बड़े सिंगर रिऐलिटी शोज से नहीं गए हैं। 'राज़ रीबूट' के गाने हिट हो रहे हैं, भट्ट कैंप के साथ काम करने का अनुभव कैसा रहा? मैं महेश जी, मुकेश जी से मिला तो सबसे बड़ी बात जो उनसे सीखी कि वह किसी भी गाने को हिट करवाने के लिए फिल्म में नहीं लेते। वह कहते हैं, हमें अच्छा लगना चाहिए, अगर लग रहा है, तो उम्मीद है कि लोगों को भी पसंद आएगा। संगीत की ख़ास समझ रखने वालों के हवाले संगीत हो, तो किसी को भी कोई तनाव नहीं रहता। मैंने 'साउंड ऑफ राज' व 'याद है न' का अनप्लग्ड वर्ज़न गाया है।
आगामी फिल्म 'आ गया हीरो' का प्रचार करने लोकप्रिय टेलिविजन धारावाहिक 'भाबी जी घर पर हैं' के सेट पर पहुंचे बॉलिवुड ऐक्टर गोविंदा अचानक बीमार पड़ गए, जो इस शनिवार से दर्शकों को धारावाहिक नए रूप में नजर आएगा। इसका प्रसारण सप्ताह में एक दिन और बढ़ा दिया गया है। इसे 'भाबीजी घर पर हैं शनिवार स्पेशल' नाम दिया गया है। हर सप्ताह इसमें बॉलिवुड के कलाकारों को शामिल किया जाएगा। इस सप्ताह इसमें गोविंदा नजर आने वाले हैं। एक दृश्य की शूटिंग के बाद गोविंदा के लिए शूटिंग तीन घंटे रोक दी गई थी। बाद में हालांकि उन्होंने शूटिंग पूरी की और सेट पर निर्माता, निर्देशक और पूरी टीम को अतिरिक्त समय भी दिया। सेट से एक सूत्र ने बताया, 'गोविंदा जी को बुखार था और वह थोड़े बीमार थे। हालांकि, उन्होंने थोड़ी देर आराम करने और कुछ खाने के बाद फिर से शूटिंग शुरू की।' इसमें आशिफ शेख, सौम्या टंडन, शुभांगी अत्रे और रोहिताश गौड़ मुख्य भूमिकाओं में हैं।
रिऐलिटी टीवी शो 'बिग बॉस 10' से बेदखल हुए टेलिविजन ऐक्टर करण मेहरा का कहना है कि वी.जे. बानी 'बिग बॉस 10' की मजबूत प्रतियोगी हैं, लेकिन बिग बॉस के घर में उनकी बातों को सही तरीके से नहीं समझा जाता है। करण ने कहा, 'मुझे लगता है बानी बहुत मजबूत हैं, लेकिन घर में रहने वाले लोग ऐसे नहीं हैं कि वे बानी को समझ सकें। बानी की बस कमी यही है कि उन्हें गलत समझा जाता है।' टेलिविजन धारावाहिक 'ये रिश्ता क्या कहलाता है' में नैतिक की भूमिका के लिए पहचाने जाने वाले करण ने बताया, 'घर (बिग बॉस के) में बानी के साथ मेरे अच्छे संबंध थे, लेकिन घर में अन्य लोगों से वह इस तरह नहीं जुड़ सकतीं। दिक्कत यह है कि लोगों ने पहले से ही उनके बारे में राय बना ली है।' टेलिविजन ऐक्ट्रेस निशा रावल के साथ शादी के बंधन में बंध चुके ऐक्टर का कहना है कि वह खुश हैं कि वह इस शो से सम्मानजनक तरीके से बाहर आए। उन्होंने कहा, 'मैं शो में अच्छे से रहा। बहुत से उतार-चढ़ाव देखे, लेकिन साथ-साथ अच्छे पल भी रहे। मैं सर्वाधिक विवादास्पद घर से सम्मानजनक तरीके से बाहर आया। मैंने घर में कुछ दोस्त भी बनाए, जो जिंदगी भर दोस्त रहेंगे।'
कलर्स चैनल पर बहुत जल्द एक नया रिएलिटी शो शुरू होने वाला है। म्यूजिक रिऐलिटी शो राइजिंग स्टार के कुछ प्रोमो तो आपने भी देखें होंगे। पहले प्रोमो में शंकर महादेवन नजर आए थे और आजकल दिलजीत दोसांज का प्रोमो चैनल के हर ऐड ब्रेक में दिख जाता है। अब खबर यह है कि मशहूर गायिका मोनाली ठाकुर भी इस शो का हिस्सा बन सकती हैं। एक ऑनलाइन पोर्टल की मानें तो मोनाली ठाकुर शो में तीसरे जज के रूप में नजर आएंगी। हालांकि अभी तक इस बात की अधिकारिक पुष्टि नहीं हुई है लेकिन अगर मोनाली शो का हिस्सा बनती हैं तो इससे शो को फायदा ही होगा। ऑप्टिमिस्टिक्स एंटरटेनमेंट के प्रॉडक्शन में बना यह शो 2017 के शुरुआत में प्रसारित होगा। यह अपने तरीके की पहला ऐसा रिऐलिटी शो है, जिसमें प्रतिभागियों की किस्मत का फैसला सीधे तौर पर दर्शकों के हाथ में होगा।
कलर्स टीवी के लोकप्रिय रीएलिटी शो बिग बॉस के 10वें सीजन का नतीजा आ गया है और मनवीर गुर्जर, बानी जे और लोपामुद्रा को पछाड़कर इस शो के 10वें विजेता बन गए हैं। हालांकि मनवीर से पहले बानी को इस सीजन के विजेता होने का प्रबल दावेदार माना जा रहा था लेकिन अंतिम समय पर नोएडा के रहने वाले मनवीर को अपने फैन्स की भारी वोटिंग का फायदा मिला और उन्हें इस बार के बिग बॉस का ताज हासिल हो गया। विनर के तौर पर मनवीर को ट्रोफी के साथ-साथ 40 लाख रुपये की धनराशि मिली। मनवीर के पिता ने प्राइज मनी में से 20 लाख रुपये सलमान की समाजसेवी संस्था 'बीइंग ह्यूमन' डोनेट कर दिया। इससे पहले, इस शो के चौथे फाइनलिस्ट मनु पंजाबी ने फाइनल से कुछ घंटे पहले ही शो छोड़कर सबको हैरत में डाल दिया। जयपुर के बिजनसमैन मनु ने 10 लाख रुपये लेकर शो छोड़ दिया। हर साल की तरह इस साल भी फाइनल से ठीक पहले हर फाइनलिस्ट को 10 लाख रुपये का ऑफर देकर शो छोड़ने को कहा गया और मनु पंजाबी ने पैसे का ऑफर स्वीकार कर लिया। इसके बाद, खबर आई थी कि शो की सेकेंड रनरअप लोपामुद्रा राउत भी एलिमिनेट हो गई थीं। लोपामुद्रा के शो से एलिमिनेट होने के बाद फाइनल में सिर्फ दो लोगों बानी और मनवीर में मुकाबला बचा था। इसके बाद बॉलिवुड और टीवी इंडस्ट्री के लोग सोशल मीडिया पर दो खेमों में बंट गए थे। वैसे, बिग बॉस का यह ग्रैंड फिनाले काफी धमाकेदार रहा। फिनाले में रितिक रोशन और यामी गौतम अपनी फिल्म 'काबिल' के प्रमोशन के लिए पहुंचे थे। यहां शो के होस्ट सलमान खान और रितिक रोशन ने खूब डांस धमाल मचाया।
Rekha.khan@timesgroup.com अदाकार के रूप में 2016 का यह साल मनोज बाजपेयी के लिए बहुत शानदार रहा है। इस साल उनकी 'अलीगढ़', 'ट्रैफिक', 'बुधिया', 'कृति' जैसी कमाल की फिल्में आईं और इन दिनों वे चर्चा में हैं अपनी ताजा-तरीन फिल्म 'सात उचक्के' से। इस बातचीत में उन्होंने फिल्म, गाली-गलौज के मुद्दे, अपने परिवार, करियर व पाकिस्तानी आर्टिस्टों के बैन पर दिल खोलकर बातें कीं... 'सात उचक्के' में आपके किरदार में ऐसा क्या खास था, जो आप इसे करने को प्रेरित हुए? सच कहूं तो मैं कोई भी फिल्म किसी किरदार विशेष के लिए नहीं करता। मुझे फिल्म की स्क्रिप्ट ओवरऑल पसंद आती है, तभी मैं उसके लिए हां करता हूं। मुझे जब फिल्म की कहानी सुनाई गई तो मुझे इसकी स्क्रिप्ट और लिखावट बहुत पसंद आई। फिल्म में जिस तरह के किरदार हैं, वे मैंने कभी देखे नहीं हैं। पुरानी दिल्ली में बसनेवाले ये चरित्र बहुत अलग हैं। फिल्म में पप्पी जाटवाला नामक मेरा किरदार भी बहुत ही दिलचस्प है। फिल्म की शुरुआत के साथ ही आप उसे परेशान हाल देखते हैं। वह जिस लड़की से प्यार करता है, जिससे शादी करना चाहता है, उससे शादी करने के उसके पास पैसे नहीं हैं। तब वह पैसे कमाने के लिए तरह-तरह के उलटे-सीधे काम करता है। उसके साथ और भी 6 लोग हैं, जो उसकी गैंग में शामिल हैं। ट्रेलर में यह किरदार कॉमिक रंग लिए हुए दिख रहा है। आप जैसे इंटेंस अभिनेता के लिए कॉमिडी करना कितना मुश्किल था? मुझे आपके इस सवाल पर थोड़ी-सी आपत्ति है। आप जब 'सत्या' और 'गैंग्ज ऑफ वासेपुर' जैसी फ़िल्में देखते हैं, तब भी आपको मेरा किरदार हंसाता है। मैं पहली बार इस तरह का किरदार नहीं कर रहा, जो आपको हंसा रहा हो। हां यह आपको चकित जरूर करता है। सच कहूं तो करियर के इस मुकाम पर मुझे कॉमिडी करके खुद को साबित करने की कोई जरूरत नहीं है। मैं किन्ही तमगों में यकीन नहीं करता। इसमें एक अलग तरह का ह्यूमर है, जो आपको आम कॉमिडी से अलग जरूर लगेगा। गाली-गलौज के कारण फिल्म लंबे अरसे तक सेंसर के पचड़े में फंसी रही। क्या आप सेंसर बोर्ड के रवैये से आहत थे? हमने जब फिल्म की शूटिंग शुरू की, हमें तभी पता था कि फिल्म सेंसर बोर्ड में फंसेगी और हमें लंबी लड़ाई लड़नी होगी। हम लड़ाई के लिए तैयार थे। मैंने पहले भी कहा है कि सेंसर बोर्ड अपनी गाइड लाइन के अनुसार काम करता है। उसमें कोई व्यक्ति विशेष अहम नहीं होता, इसलिए मैंने कभी व्यक्ति विशेष के बारे में बात नहीं की। मेरा मसला हमेशा दूसरा रहा है कि सेंसर बोर्ड हमें सर्टिफाइ करे या क्लासिफाइ करे। इस पर ध्यान देने की जरूरत है। श्याम बेनेगल जी के सेंसर बोर्ड को लेकर जो रिकमंडेशन है, वह जल्द से जल्द लागू होने चाहिए, ताकि सेंसर बोर्ड और फिल्म मेकर्स को लेकर जो कॉन्फ्लिक्ट लगातार सालों से चला आ रहा है, वह खत्म हो। मेरे करियर की शुरुआती दौर की 'बैंडिट क्वीन' हो या 'सात उचक्के' ये कॉन्फ्लिक्ट तब तक चलता रहेगा जब तक हम सेंसर की गाइडलाइंस को मॉडर्नाइज नहीं करेंगे। 'सात उचक्के', 'गैंग्ज ऑफ वासेपुर' जैसी फिल्मों पर यह आरोप लगाया जाता है कि ये फिल्में आम समाज में गालियों के प्रचलन को बढ़ावा देती हैं? ये सब बकवास बातें हैं। अपनी नैतिकता दूसरों पर न थोपें, न ही हमें नैतिकता का पाठ पढ़ाएं। हमें इस मामले में भाषण देने की जरूरत नहीं है। हमें भी समाज की जानकारी है। हम भी समाज का ही अंग हैं। यह आरोप सरासर गलत है कि सिनेमा लोगों को इन्फ्लुएंस करता है। सिनेमा कोई आंदोलन खड़ा नहीं कर सकता, वह आंदोलन का छोटा-सा हिस्सा हो सकता है, इसलिए मैं इस आरोप को सिरे से खारिज करता हूं। बॉलिवुड में तकरीबन 22 साल बिताने और कई अवॉर्ड विनिंग रोल करने के बाद अदाकार के रूप में कितने जिम्मेदार फील करते हैं? बहुत ज्यादा जिम्मेदारी महसूस करता हूं। अब अपने हर मूव, रोल और बर्ताव को लेकर सजग रहता हूं। मैं जानता हूं कि मेरी फैन फॉलोविंग किसी सुपर स्टार जितनी नहीं है, मगर मेरे जितने भी चाहनेवाले हैं, मैं उन्हें निराश नहीं करना चाहता। ऐक्टर के रूप में मैं उन्हें लगातार चौंकाना चाहता हूं। इस दृष्टि से 2016 का साल मेरे लिए बहुत ही अनोखा रहा। मेरी 'अलीगढ़', 'ट्रैफिक', 'बुधिया', 'कृति' जैसी कमाल की फिल्में आईं और अब 'सात उचक्के' आई है। मुझे लगता है मेरे फैन्स ने इन फिल्मों के जरिए मुझे पा लिया है। इतनी इंटेंस और गहरी और डिमांडिंग भूमिकाएं करने के बाद खुद को अन्वाइंड कैसे करते हैं? मैं एक ऐसे पोर्टल और वेबसाइट से जुड़ा हूं, जहां साल में दो फिल्में करने से मैं खुद को रिफ्रेश महसूस करता हूं। मैं समय-समय पर अपने लोगों के साथ दिल्ली, बिहार, अमेरिका और सिंगापुर जैसी जगहों पर निकल जाता हूं। असल में मैं फिल्मी दुनिया के अंदर का आदमी नहीं हूं। मैं आम लोगों में उठता-बैठता हूं तो मेरे आस-पास कोई ऐसा घेरा नहीं है, जिससे मैं खुद को बाहर न निकाल पाऊं। आप फिल्म इंडस्ट्री का अहम हिस्सा हैं। पाक आर्टिस्टों के बैन के मुद्दे पर क्या कहना चाहेंगे? मैं आपसे पूछता हूं कि हममें से किसी भी आर्टिस्ट को इंडिया-पाकिस्तान या इंडिया-बांग्लादेश अथवा इंडिया-श्रीलंका के बीच के संबंधों की समझ है? एलओसी पर जवानों की क्या हालात होती है, उसका अंदाजा है? शहीद हुए जवानों के घरवालों की स्थिति की जानकारी है ? नहीं न? इन सब मामलों की जानकरी एक ही बॉडी को है और वह है सरकार। सरकार को पता है कि असली हालात क्या हैं और ये वह सरकार है, जो बहुमत से बनी है। मेरा पॉइंट यह है कि सरकार से उचित इस विषय में कोई और फैसला ले ही नहीं सकता। मेरे या किसी और आर्टिस्ट के बयान देने से क्या होगा? हमारे बयान देने का मतलब ही क्या है? बयान देना सबसे आसान है, मगर हमको इन चीजों की समझ ही नहीं है तो हमें बयान नहीं देना चाहिए। इतनी व्यस्तता में बेटी और पत्नी के लिए वक्त कैसे निकाल पाते हैं? मुश्किल तो होता है, मगर मेरी पत्नी शबाना ऐक्ट्रेस रही हैं तो वह इंडस्ट्री के तौर-तरीकों और दिक्कतों को जानती हैं। वह मुझे बहुत बर्दाश्त करती है। मैं कोशिश करता हूं कि उन दोनों को वक्त दे सकूं। अब जैसे आज सुबह से ही मैं अपनी बेटी के साथ खेल रहा हूं। कल हम पैरिस चले जाएंगे घूमने के लिए। पुरानी दिल्ली में 6 अन्य कलाकारों के साथ काम करने का अनुभव कैसा रहा? मेरे जीवन का एक लंबा अरसा दिल्ली में बीता है। दिल्ली से मुझे मोहब्बत है, मगर पुरानी दिल्ली को मैं 'सात उचक्के' के बाद ही करीब से जान पाया। हमने वहां 40-45 दिन की शूटिंग की और पुरानी दिल्ली की संकरी गलियों में शूट करना बहुत ही चुनौतीपूर्ण था। जहां तक फिल्म के अन्य कलाकारों के साथ काम करने का अनुभव है तो बहुत मजा आया सभी के साथ काम करके। फिल्म में विजयराज के साथ मेरी केमिस्ट्री ऑन स्क्रीन और ऑफ स्क्रीन दमदार रही। फिल्म में के.के. मेनन के साथ मैंने पहली बार काम किया और पहली ही बार में हम हम जिंदगी भर के लिए दोस्त बन गए।
​ Rekha.khan@timesgroup.com इसमें कोई शक नहीं कि जैकलीन की किस्मत का सितारा इन दिनों काफी बुलंद है। उनकी 'हाउसफुल 3' और 'ढिशूम' को बॉक्स ऑफिस पर फैन्स का अच्छा रिस्पॉन्स मिला है। जल्द ही वह 'अ फ्लाइंग जट्ट' में टाइगर श्रॉफ के साथ नजर आएंगी। इस मुलाकात में वे हमसे कई मुद्दों पर बात कर रही हैं। लगता है किसी की नजर लग गई मुलाकात के दौरान गॉगल पहने जैकलीन से जब हमने उनकी खूबसूरती के बारे में पूछा, तो वह कहती हैं, 'अरे नहीं। मैं तो इन दिनों बीमार चल रही हूं। लगता है किसी की नजर लग गई है। मुझे इन दिनों बहुत काम करना पड़ रहा है। पिछले दिनों मैंने एक ही दिन में 'अ फ्लाइंग जट्ट' के प्रमोशन के दौरान तीन शहरों का दौरा किया। इस एक ही महीने में पहले मुझे बैक प्रॉब्लम हुई, फिर मैं वायरल की चपेट में आ गई और अब मेरी आंख में क्लॉट फट गया। आप अगर मेरी आंख देखेंगी तो डर जाएंगी। असल में आंख की तकलीफ को छिपाने के लिए मैंने गॉगल पहन रखी है।' NBT को और बेहतर बनाने के लिए सर्वे में हिस्सा लें, यहां क्लिक करें। डैड की दी हुई जूलरी अक्सर फिल्मों में पहनती हूं मैं अपने पिता के बहुत करीब रही हूं। वह मेरे लिए बहुत बड़ा सपॉर्ट सिस्टम रहे हैं। मुझे जूलरी का बहुत शौक है और मेरे पिता अक्सर मुझे जूलरी गिफ्ट करते हैं, जिन्हें मैं अपनी फिल्मों में भी पहनती हूं। उनकी दी हुई जूलरी को फिल्मों में पहनना मेरे लिए लकी रहा है। मैंने 'किक' में उनके दिए हुए इयरिंग्स पहने थे। हाल ही में मेरे जन्मदिन पर उन्होंने मुझे जूलरी ही तोहफे में दी। वैलंटाइंस डे पर भी उन्होंने मुझे और मेरी मॉम को एक ही तरह की जूलरी गिफ्ट की और वह मैंने 'अ फ्लाइंग जट्ट' में पहनी है। वह एक छोटे से हार्ट शेप पेंडेंट है। मुझ पर लड़कों से बात करने की पाबंदी थी सच कहूं तो मेरे ग्लैमर किंगडम में आने को लेकर मेरे परिवार को कभी कोई आपत्ति नहीं थी। मैंने 14 साल की उम्र से मॉडलिंग करना शुरू कर दिया था। तभी से मैं टीवी शोज में काम करने लगी थी। वे मेरे काम को लेकर प्रॉटेक्टिव नहीं थे बल्कि बॉयज को लेकर इन्सिक्यॉर थे। उन्हें बॉय फ्रेंड्स के नाम से चिढ़ थी। मुझ पर लड़कों से बात करने की पाबंदी थी, डेटिंग-वेटिंग तो दूर की बात है। मेरा भाई बॉडी बिल्डर है। उसकी बॉडी कमाल की है। मेरा दूसरा भाई भी बहुत जुनूनी रहा है। वह अकाउंटेंट है। मैं उनसे बहुत डरती थी। मेरी वजह से कई बार लड़के मेरे भाई के हाथों पिटे हैं। मगर जैसे ही हम बड़े हुए, हमारे बीच काफी कुछ बदल गया। मेरे घर में मेरे डैड के अलावा कोई बॉलिवुड नहीं देखता था। उन्हें सिर्फ इंडस्ट्री के सलमान और शाहरुख के बारे में पता था, इसीलिए जब 'किक' रिलीज हुई तो मेरा भाई रायन मुझसे आकर बोला, 'जैकी तुम एक बहुत बड़ी फिल्म में काम कर रही हो। तुम एक सुपरहीरो के साथ काम कर रही हो, जिसका नाम सलमान खान है। तब मैंने सिर्फ हंसते हुए हां कहा था। मेरे भाई, बहन और पैरंट्स ने कभी सोचा नहीं था कि मैं ऐक्ट्रेस बनूंगी। आज उन्हें मुझ पर गर्व होता है। (मां के साथ जैकलीन, इंस्टाग्राम से) खुश हूं कि अपनी जिंदगी और फिल्में खुद चुन पाती हूं मैं 2009 में एक मॉडलिंग असाइनमेंट के तहत श्रीलंका से मुंबई आई थी और उसी दौरान बेरी जॉन के साथ थिअटर करते हुए मुझे अपनी पहली फिल्म 'अलादीन' मिली थी। तब मैंने पहली बार एक अपार्टमेंट किराए पर लिया था। जब पहली दफा मैंने अपने उस घर का किराया अपने कमाए हुए पैसों से दिया तो मुझे आत्मनिर्भरता का अहसास हुआ। उस दौरान मैं महीने का एक बजट बनाया करती थी और अपने तमाम बिल खुद अदा किया करती थी। यह वह दौर था जब अपने तमाम काम मैं खुद किया करती थी। फिर पिछले साल जब मैंने अपना घर लिया तो लगा कि यह मेरे लिए बहुत बड़ी उपलब्धि है। मुझे लगता है मेरे लिए इंडिपेंडेंस वही है कि एक ऐक्ट्रेस और लड़की होने के नाते मैं अपनी जिंदगी और करियर को चुन सकूं। जब अक्षय ने सिर टॉयलेट सीट पर दे मारा अक्षय वक्त के बहुत पाबंद हैं। वे समय पर आते हैं। उनकी पाबंदी के कारण प्रड्यूसर को कभी नुकसान नहीं होता। उनके साथ मैं अब तक चार फिल्मों में काम कर चुकी हूं और हर बार मैंने उनसे कुछ न कुछ सीखा है। 'हाउसफुल 3' के एक सीन में अक्षय सुंडी-सैंडी के बीच स्प्लिट पर्सनैलिटी के चक्कर में फंस जाते हैं। वह दृश्य अक्षय के लिए बहुत मुश्किल था। वे काफी देर से उस सीन को कर रहे थे, मगर उन्हें संतुष्टि नहीं मिल रही थी। उस दौरान उन्होंने सीन को विश्वसनीय बनाने के लिए टॉयलेट सीट पर अपना सिर पटक दिया था। हालांकि, बाद में वह दृश्य काट दिया गया था, मगर उस दौरान वे अपने सीन को लेकर इतने जुनूनी हो गए थे कि वे उसे करते ही जा रहे थे। उनसे मैंने अपने काम के प्रति पैशन सीखा। उनकी एनर्जी कमाल की होती है। तकरीबन 100 फिल्में करने के बाद भी वे शूटिंग या प्रमोशन ऐसा करते हैं जैसे यह उनकी पहली फिल्म हो। जब महानायक ने कहा आइये हम रिेहर्सल करते हैं वरुण के साथ मेरी पिछली फिल्म 'ढिशूम' थी। उनमें बहुत ही पॉजिटिविटी और एनर्जी है। वे आपको सहज महसूस कराते हैं। वे आपको सेट पर ऊर्जा से भर देते हैं। मैंने उनसे सीखा कि कैसे आप अपने साथी कलाकरों को एनर्जी देकर उनसे बेहतर परफॉर्मेंस निकलवा सकते हैं। न्यूकमर होने के बावजूद मैंने टाइगर जैसा फोकस्ड और मेहनती कलाकार नहीं देखा। काम के प्रति उनका अनुशासन देखते बनता है। 'अ फ्लाइंग जट्ट' में काम करते हुए मैंने उनसे डिसिप्लीन सीखा। आज करियर के इस मुकाम पर मैं अपनी पहली फिल्म 'अलादीन' को कैसे भूल सकती हूं, उसमें मेरे साथ महानायक अमिताभ बच्चन थे और सेट पर मैं बहुत नर्वस थी। मैंने श्रीलंका में अमिताभ बच्चन और सलमान खान का नाम सुना था। वह सेट पर आए और जब उन्होंने अपनी दमदार आवाज के साथ कहा, 'आइए रिहर्सल करते हैं' तो मैं भौचक्की रह गई। मुझे लगा इतना बड़ा मेगा स्टार भी शूटिंग के लिए रिहर्सल करता है। सलमान से काम को रिस्पेक्ट देना सीखा 'किक' मेरे करियर की सबसे बड़ी ब्लॉकबस्टर रही और फिल्म में काम करते हुए मैंने बहुत कुछ सीखा। सच तो यह है कि 'किक' तक आते-आते मैं ऐक्टिंग को फन एलिमेंट की तरह लिया करती थी। मुझे लगता था कि ऐक्टिंग तो मजे के लिए होती है, मगर जब मैंने 'किक' में सलमान खान के साथ काम करना शुरू किया तो देखा कि करियर के इतने सालों बाद भी वे अपने काम को किस जिम्मेदारी और संजीदगी से निभाते हैं। मैं उस वक्त हैरान रह गई। मैंने अपने काम को रिस्पेक्ट देना उन्हीं से सीखा और वाकई 'किक' मेरे करियर के लिए टर्निंग पॉइंट साबित हुई। उसके बाद मैंने न केवल अपने रोल्स में प्रयोग किए, बल्कि मैं फिल्म दर फिल्म आगे बढ़ी।
मिस यूनाइटेड कॉन्टिनेंट्स में 2nd रनर अप रहीं लोपामुद्रा ने बहुत ही कम समय में दर्शकों के दिल में जगह बना ली है। वैसे देखा जाए तो बिग बॉस के घर आई यह ब्यूटी क्वीन काफी अच्छा खेल रही हैं। हम सब जानते हैं कि इस शो के हर सीजन में कोई न कोई फीमेल कंटेस्टेंट, सलमान की फेवरेट बन ही जाती है। लगता है इस बार वो शख्स लोपामुद्रा हैं जिन्होंने सलमान के दिल में खास जगह बनाई है। शायद यही वजह है कि शो के होस्ट सलमान खान भी उनकी तारीफ करने से खुद को रोक नहीं पाए। जी हां, हाल ही में सलमान ने लोपा की तारीफ में कहा कि आज आप बहुत ही खूबसूरत लग रही हैं। आपको लगता है कि आज आप घर वापस जाने वाली हैं, तो क्या इसलिए आप इतने अच्छे से तैयार हुई हैं? इसके जवाब में लोपा ने कहा, 'वह सिर्फ खूबसूरत दिखना चाहती थीं और अगर यह आखिरी दिन है तो वह ऐसे ही खूबसूरत लगते हुए घर भी जा सकती हैं।' इतना ही नहीं, सलमान ने मजाकिया अंदाज में यह भी कह डाला कि आपके लिए घर के दरवाजे हमेशा खुले हैं। सलमान की यह बात सुनकर मोनालिसा को जलन तो जरूर हुई होगी। हालांकि बाद में सलमान ने क्लियर किया कि मैं अपने घर के दरवाजे की नहीं, लोपा के घर के दरवाजे की बात कर रहा था।
करन जौहर का चैट शो 'कॉफी विद करन' हमेशा गॉसिप्स और विवादास्पद बयानबाजियों की वजह से चर्चा में रहता है। हालांकि शो के पांचवें सीजन में अभी तक कोई बड़ा विवाद सामने नहीं आया है, लेकिन इस साल करन अपने शो पर एपिसोड दर एपिसोड खासे नॉटी होते जा रहे हैं। वह अपने फिल्मी मेहमानों को काउच पर बिठाकर कॉफी पिलाने के साथ ही उनसे सेंशुअस बातें भी कर रहे हैं। अर्जुन-वरुण का दोस्ताना शो के तीसरे एपिसोड में जब अर्जुन कपूर और वरुण धवन, करन के मेहमान बनकर आए तो उन्होंने उनके लिए एक ऐक्टिंग क्विज रख दिया। जाहिर है इस ऐक्टिंग क्विज के डायरेक्टर करन खुद ही थे। उन्होंने वरुण और अर्जुन के लिए जो सिचुएशन रखी, उसमें उन दोनों को एक गे शख्स का रोल करना था। सीन में वरुण को एक बार में बैठे अर्जुन को एप्रोच करना था। यही नहीं, सीन करने में हिचक रहे वरुण और अर्जुन को करन ने फिजिकल होने के इंस्ट्रक्शन देते भी नजर आए। वहीं रैपिड फायर राउंड में उन्होंने हद से आगे बढ़कर अर्जुन से कुछ ऐसे पर्सनल सवाल भी किए जिस पर वरुण और अर्जुन, दोनों ही शर्माते दिखाई दिए। शाहरुख का सेंशुअस अंदाज शाहरुख का सेंशुअस अंदाज शो के पहले एपिसोड में शाहरुख खान और आलिया भट्ट के लिए करन ने एक नया सेगमेंट शामिल किया, जिसमें दोनों को अलग किस्म की लाइंस कुछ अलग अंदाज में पढ़नी थीं। हालांकि शाहरुख अपने मस्तमौला अंदाज के लिए जाने जाते हैं, इसलिए उन्होंने करन के दिए हुए टास्क को बखूबी पूरा किया। इसमें उन्हें बटर चिकन की रेसिपी पढ़कर सुनानी थी। इस दौरान करन और आलिया शाहरुख के इस अंदाज को काफी एंजॉय करते दिखे। रणवीर-रणबीर से सेक्स चैट करन शो के हालिया एपिसोड में रणवीर सिंह और रणबीर कपूर के साथ तो करण खूब नॉटी अंदाज में दिखाई दिए। वहीं रणवीर और रणबीर भी कई अडल्ट टॉपिक्स पर बात करने में पीछे नहीं रहे। करन ने इन दोनों से लव और सेक्स के बीच के फर्क पर सवाल किया। इस पर रणवीर ने जहां सेक्स में प्यार शामिल होने को पार्टनर्स के लिए बेहतर बताया तो वहीं रणबीर ने भी बेबाकी से इस मसले पर अपनी बात रखी। इसके बाद लगे हाथ करन ने पॉर्न के बारे में भी सवाल दाग दिया, जिसे रणबीर ने सेक्स लाइफ के लिए अनहेल्दी बताया। इन दोनों के लिए भी करन ने एक नया सेगमेंट इंट्रोड्यूज किया। करन ने शो में अर्जुन कपूर को भी शामिल किया। अर्जुन को दोनों के बीच में बिठा दिया। इसके बाद दोनों से सवाल किए गए। करन ने शर्त रखी कि सवाल का जवाब हां में होने पर उन्हें अर्जुन के गाल पर किस करना होगा। इस दौरान करन ने दोनों से कई बोल्ड और मजेदार सवाल भी पूछे। इसके अलावा शो पर दोनों ऐक्टर्स ने कई गंभीर सवालों के बिंदास जवाब दिए।
ट्रेजेडी किंग दिलीप कुमार की पत्नी और वेटरन ऐक्ट्रेस सायरा बानो के खानदान से ताल्लुक रखने वालीं एक्ट्रेस सायशा सहगल फिल्म 'शिवाय' से बॉलिवुड में कदम रखने जा रही हैं। सायशा का कहना है कि वह कभी न्यूड सीन नहीं करेंगी। पेश है सयशा से हुई एक खास बातचीत : सायरा बानो की भतीजी शाहीन की बेटी सायशा सहगल एक्टर अजय देवगन की महत्वकांक्षी फिल्म 'शिवाय' से फिल्म इंडस्ट्री का हिस्सा बनने जा रही हैं। सायशा बताती हैं कि अपनी पहली फिल्म को लेकर वो जितनी एक्साइटेड हैं, उतनी ही नर्वस भी हैं। उनका सारा फोकस सिर्फ इसी बात पर है कि ऑडियंस उन्हें बहुत पसंद करे। फिल्मी बच्ची थी मैं फिल्मी परिवार में जन्मीं सायशा की मां शाहीन और पिता सुमित सहगल, दोनों ही ऐक्टर्स हैं इसलिए सायशा का फिल्मों में आना कोई इत्तेफाक नहीं है। ऐक्टिंग को करियर चुनने के बाबत सायशा बताती हैं, 'मैं शुरू से बहुत ही फिल्मी बच्ची रही हूं। इसलिए नहीं कि मेरी फैमिली में इतने सारे ऐक्टर्स थे, बल्कि बचपन से ही मुझे डांस का बहुत शौक था। डांस मेरा पैशन है। नौ साल की उम्र से ही मैंने डांस की ट्रेनिंग लेनी शुरू की थी। लंदन और ब्राजील में लैटिन अमेरिकन डांस फॉर्म सीखा। फिर कथक, ओडिसी, हिपहॉप, बेली डांसिंग और अब जिमनास्टिक भी सीख रही हूं। इस ट्रेनिंग से फिल्मों में भी मदद मिलती है। इसके अलावा बचपन में मैं शीशे के सामने खड़े होकर डायलॉग्ज बोलती थी, तो पता था कि बड़ी होकर मुझे एक्टिंग ही करनी है।' आसान नहीं फिल्मों में एंट्री अजय देवगन के सेंट्रल कैरेक्टर और दो ऐक्ट्रेस वाली फिल्म 'शिवाय' को क्या सायशा अपने लिए परफैक्ट डेब्यू फिल्म मानती हैं? इस सवाल पर वह कहती हैं, 'देखिए, इस इंडस्ट्री में एक अच्छा डेब्यू मिलना बहुत मुश्किल है। बेशक फिल्मी फैमिली से होने का ये फायदा मिलता है कि आपकी स्ट्रगल थोड़ी कम हो जाती है, लोगों के ऑफिस में एंट्री मिल जाती है, लोग अच्छे से मिलते हैं, लेकिन फिल्म आपको तभी मिलती है, जब आपका काम अच्छा हो। इसलिए अगर अजय देवगन जैसी हस्ती ने अपने डायरेक्शन में बनने वाली फिल्म के लिए मेरे बारे में सोचा, तो ये मेरे लिए बहुत बड़ी बात है। फिर 'शिवाय' में जितने भी कैरेक्टर्स हैं, सब इतने इंपॉर्टेंट हैं कि अगर एक को भी निकाल दिया जाए, तो स्टोरी बिखर जाएगी। इसलिए मेरे लिए यही काफी है कि इस फिल्म में मेरा भी रोल इंपॉर्टेट है। ऑडियंस को मेरा काम देखना होगा, तो उतने में देख लेगी और अगर उन्हें मेरा काम पसंद आया, तो मुझे और काम मिलेगा। इसलिए मैंने इस मौके को इस तरह से लिया कि 'शिवाय' इतनी बड़ी फिल्म है, अजय देवगन की फिल्म है, तो लोग देखने जाएंगे ही और अगर लोग अजय सर को देखने जाएंगे, तो मुझे भी देख ही लेंगे।' बर्थडे गिफ्ट है 'शिवाय' एक साउथ इंडियन फिल्म कर चुकीं सायशा 'शिवाय' से जुड़ने की कहानी कुछ यूं बताती हैं। 'यह फिल्म हमेशा से मेरी ही फिल्म होने वाली थी, लेकिन जब ये एक साल के लिए टल गई थी, तो मैंने साउथ की फिल्म कर ली कि एक अच्छा कैमरा एक्सपीरियंस हो जाएगा। 'शिवाय' के लिए मैंने ऑडिशन दिया था। दरअसल, अजय सर को मेरी फोटोग्राफ्स पसंद आई थी, तो मैं उनके ऑफिस में उनसे मिलने गई थी, लेकिन उन्होंने कहा कि मुझे स्क्रीन पर तुम्हारी एक्टिंग देखनी है। दूसरे दिन मेरा पांच-छह घंटे का स्क्रीन टेस्ट हुआ। दो सीन करने थे, एक इमोशनल और एक हैपी सीन था। बस, फिर पांच-छह दिन बाद जब मेरा 17वां बर्थडे था, तो एक सरप्राइज के तौर पर 'शिवाय' का कॉन्ट्रैक्ट आया और उसी दिन मैंने फिल्म साइन की। ये मेरा बेस्ट बर्थडे गिफ्ट था, जो मुझे हमेशा याद रहेगा।' लिमिट क्रॉस नहीं करूंगी 'शिवाय' में अजय देवगन जैसे बड़े स्टार के साथ स्क्रीन स्पेस शेयर करने वाली सायशा बताती हैं कि उन्हें अजय के साथ काम करते वक्त किसी तरह की हिचक नहीं हुई। बकौल सायशा, 'शूटिंग के पहले दिन ही मसूरी में मेरा अजय सर के साथ एक इमोशनल सीन था। अजय सर वैसे तो सीरियस लगते हैं, लेकिन उनके साथ काम करके अहसास हुआ कि उनका सेंस ऑफ ह्यूमर कमाल का है। दूसरे, इतने बड़े स्टार होते हुए भी वो बहुत हंबल है।' आजकल हिंदी फिल्मों की एक्ट्रेसेज बोल्ड सीन, यहां तक कि न्यूड सीन से भी परहेज नहीं करतीं, तो सायशा का इस बारे में क्या ख्याल है? ये सवाल पूरा होने से पहले ही सायशा बोल पड़ती हैं, 'नहीं, नहीं, न्यूडिटी तो बिल्कुल नहीं। किसी तरह की न्यूडिटी में मैं कंफर्टेबल नहीं हूं, इसलिए वो तो मैं कभी नहीं करूंगी। बाकी बोल्ड सीन के मामले में स्क्रिप्ट और डायरेक्टर पर भी बहुत कुछ डिपेंड करता है कि सीन कितना जरूरी है और किस तरह से फिल्माया गया है। लेकिन मेरा सोचना ये है कि मुझे एक रिस्पैक्टफुल तरीके से करियर में आगे बढ़ना है। फिर मुझे अपनी फैमिली का नाम भी ऊंचा करना है, इसलिए मैं कुछ भी एक्सट्रीम नहीं करना चाहूंगी।' अच्छी होगी तो जरूर चलेगी फिल्म 'शिवाय' के करण जौहर की फिल्म 'ऐ दिल है मुश्किल' के साथ क्लैश की बातें भी खूब हो रही हैं, लेकिन सायशा के मुताबिक, 'जो फिल्म अच्छी होगी, वो चलेगी।' बकौल सायशा, 'मैं बहुत नई हूं, तो मुझे ये क्लैश वगैरह ज्यादा समझ नहीं आता। मेरा मेन फोकस ये है कि लोगों को मेरा काम पसंद आए, लेकिन मेरा मानना है कि अगर दो फिल्में अच्छी होंगी, तो दोनों चलेंगी या जो अच्छी है, वो चलेगी। फिर त्योहार है, तो लोग देखने जाएंगे ही।' 'ऐ दिल...' की रिलीज को लेकर महाराष्ट्र नवनिर्माण सेना की धमकियों के बाबत सायशा कहती हैं, 'मैं नहीं कहती कि कोई फिल्म रिलीज ना हो। उन्होंने भी मेहनत की है, तो मैं तो यही कहूंगी कि दोनों ही फिल्में अच्छे से रिलीज हों।' सरकार का फैसला मानूंगी भारत में पाकिस्तानी कलाकारों को बैन किए जाने के सवाल पर सायशा का कहना है, 'वैसे तो कलाकारों का मामला आतंकवाद से अलग है, लेकिन मैं भारतीय हूं और काफी देशभक्त हूं। इसलिए जो फैसला भारत सरकार लेगी, मैं उनके साथ ही रहूंगी क्योंकि मेरा मानना है कि सरकार वही करेगी, जो देश के लिए बेस्ट होगा।'
बिग बॉस 10 में हर दिन कोई नया हंगामा देखने को मिल रहा है। हाल ही में कुछ ऐसा हुआ जिसे देखकर सभी दंग रह गए। दरअसल, एक टास्क के दौरान बिग बॉस कंटेस्टेंट ओम स्वामी ने रोहन को जमकर परेशान किया, जिसके बाद गुस्से से आग बबूला हुए रोहन ने उन्हें थप्पड़ जड़ दिया। इस हंगामे के बाद रोहन ने खुद को वॉशरूम में बंद कर लिया, जिसके बाद बिग बॉस ने उन्हें कनफेशन रूम में बुलाया। इस गलती पर सजा देते हुए रोहन को आने वाले शो के पूरे हफ्ते के लिए नॉमिनेट कर दिया गया। इसके बाद रोहन मेहरा ने कड़ा कदम उठाते हुए बिग बॉस से कहा कि उन्हें शो से बाहर कर दिया जाए। साथ ही उन्होंने यह भी कहा कि कॉन्ट्रैक्ट का उल्लंघन करने में उन्हें कोई फर्क नहीं पड़ता है। बता दें कि बिग बॉस का घर अगर कोई भी कंटेस्टेंट बिना किसी वजह से छोड़ता है तो उसे दो करोड़ का जुर्माना प्रॉडक्शन हॉउस को पड़ता है। इतना ही नहीं, रोहन ने शो के मेकर्स पर भी आरोप लगाते हुए कहा कि वह उनके खिलाफ लीगल ऐक्शन लेंगे क्योंकि सिलेब्रिटी की तुलना में आम आदमी को ज्यादा सपॉर्ट किया जा रहा है। वहीं रोहन के पिता ने अपने बेटे के सपोर्ट में कहा 'रोहन बच्चा है। उनकी मेकर्स से बात हुई है और वह जानते हैं कि वह शो में एक कॉन्ट्रैक्ट के तहत बंधे हुए हैं।'
वरुण धवन, सिद्धार्थ मल्होत्रा और आलिया भट्ट ने बॉलिवुड में एकसाथ एंट्री मारी थी और वह फिल्म थी करन जौहर की 'स्टूडेंट ऑफ द इयर'। हालांकि, तीनों सितारे एक-दूसरे से काफी नज़दीक रहे हैं, लेकिन आलिया और सिद्धार्थ के रोमांस को लेकर काफी दिनों से चर्चा है। हालांकि, दोनों सितारों ने अपने रिलेशनशिप स्टेटस पर अब तक चुप्पी साध रखी है। ऐसा लगता है कि वरुण को ये को-स्टार्स वाकई रिलेशनशिप में हैं और यह इशारा किया है वरुण ने। वरुण और आलिया हाल ही में करन जौहर के चैट शो के छठे सीज़न 'कॉफी विद करन' में अपनी अगली फिल्म 'बद्रीनाथ की दुल्हनिया' के प्रमोशन के लिए पहुंचे। ...और इस शो के टीज़र में दोनों जमकर मस्ती करते नज़र आ रहे हैं। Gear up for @Varun_dvn's boyish charms & @aliaa08's cuteness in the next episode of #KoffeeWithKaran!... https://t.co/SKl8URi2b0&mdash; Star World (@StarWorldIndia) 1486312805000 टीज़र के एक हिस्से में दिखाया गया है कि करन जौहर वरुण से पूछते हैं कि ऐसे क्या उनके पास नहीं है, जो सिद्धार्थ के पास है? हालांकि, वरुण इस सवाल का जवाब नहीं देते और वह साइड मुड़कर बस आलिया की तरफ देखते हैं। इसके बाद करन आलिया से तीन सिट्रस फलों के नाम पूछते हैं, जिसपर आलिया का जवाब होता है ऑरेंज और संतरा। फिर करन वरुण से पूछते हैं कि कौन सी तीन चीजें महिलाओं को बेड पर पहननी चाहिए, वह फौरन कहते हैं, ब्रा, पैंटी और टी-शर्ट। कुल मिलाकर शो की ये झलकियां काफी मजेदार नज़र आ रही हैं। बॉलिवुड की ऐसी ही और भी चटपटी और मजेदार खबरें पढ़ने के लिए यहां क्लिक करें।
अपनी बुलंद आवाज और तीखे तेवरों के लिए मशहूर ऐक्ट्रेस डॉली बिंद्रा जल्द ही एक बिल्कुल अलग और नए रूप में नजर आने वाली हैं। अब तक बड़े-बड़ों की खाट खड़ी करती आईं डॉली इस बार बच्चों को डराने वाली हैं। खबर है कि डॉली जल्द ही ऐंड टीवी के सीरियल 'वारिस' में डायन के किरदार में नजर आएंगी। उनकी यह भूमिका शबाना आजमी द्वारा फिल्म 'मकड़ी' में निभाए गए डायन के चर्चित किरदार से काफी मिलती-जुलती है। इस सीरियल में डॉली के किरदार का नाम 'डमरू डायन' होगा और यह पूरी तरह नकारात्मक किरदार होगा। डमरू डायन बच्चों को डराती है और अपहरण का एक पूरा रैकेट चलाती है। वह बच्चों को यह कहकर डराती हुई नजर आएंगी कि उसका पालतू शेर उन्हें निगल जाएगा। अपने इस नए किरदार को लेकर डॉली भी काफी एक्साइटेड हैं। उन्होंने बताया, 'जब मुझे वारिस की कहानी सुनाई गई और डमरू डायन की भूमिका के बारे में बताया गया तो यह मुझे बहुत ही दिलचस्प किरदार लगा। हां, दर्शकों को जरूर डमरू डायन के किरदार और फिल्म 'मकड़ी' में शबाना आजमी जी के द्वारा निभाए गए डायन के किरदार में कुछ समानता लगेगी। शबाना जी न केवल एक बेहतरीन अदाकारा हैं, बल्कि उस फिल्म में उनका लुक भी देखने लायक था। मैं उम्मीद करती हूं कि जो लुक मुझे दिया गया है, उसमें मैं मौलिक नजर आऊं और अपने किरदार के साथ पूरी तरह न्याय कर पाऊं।'
टीवी रिऐलिटी शो 'बिग बॉस 10' के 'वीकेंड का वार' की शुरुआत हुई खाने पर झगड़े के साथ। गौरव चोपड़ा का आरोप था कि मनवीर और मनु ने मिलकर कॉफी के पैकेट छुपाए। सलमान ने शो की शुरुआत में नॉमिनेट हुए तीन कंटेस्टेंट गौरव, वाणी और मोनालिसा के लिए शो के बाकी कंटेस्टंट को तारीफ करने को कहा और यह तारीफ कितनों को सही और सच्ची लगी इसके लिए उन्हें हाथ उठाने को भी कहा। सबसे पहले ओम स्वामी को गौरव की तारीफ करनी थी। ओम स्वामी ने कुछ ऐसी तारीफें कर दी कि किसी ने भी इस तारीफ को सच्चा नहीं माना, क्योंकि हाथ किसी के नहीं उठे। लोपामुद्रा को बानी की तारीफ करनी थी और वहीं बानी ने लोपा की तारीफ की। इसके बाद सलमान ने हर किसी से पांच ऐसे लोगों का नाम बताने को कहा जो इस शो में आगे नहीं होंगे। हर किसी ने उस पांच नाम में नितिभा का नाम लिया, जिसके बाद वह रो पड़ीं। बातचीत में स्वामी ओम ने कहा कि टास्क में उनकी जान को घर वालों से खतरा था। हालांकि, स्वामी ने कपड़े उतारे थे, जिसके लिए सलमान ने उन्हें काफी फटकार भी लगाई। सलमान ने स्वामी को डांट लगाई और कहा कि पिछले वीक फ्लावर बेड टास्क में उनका नाम नहीं था, जब सिर्फ रोहन और मनवीर को अंदर जाना था तो वह क्यों गए? फिर सलमान ने कहा कि दरअसल स्वामी काफी चालाक हैं और उन्हें पता है कि निगेटिव पब्लिसिटी भी उनके लिए फायदेमंद है और इसलिए अब वह ओम स्वामी से बात नहीं करेंगे। फिर सलमान ने घर से बेघर होनेवाले कंटेस्टेंट का नाम लिया और वह थे गौरव। हालांकि, उनके शो से बाहर निकलते समय मनु और मनवीर काफी इमोशनल हो गए थे।
अनुराग बासु मनमौजी डायरेक्टर हैं और वह सिनेमा भी कुछ इसी तरह का बनाते हैं। कभी वह मर्डर जैसी सुपर हॉट फिल्म बनाते हैं, तो कभी काइट्स जैसी सुपर फ्लॉप फिल्म। उन्हें इस बात की कोई फिक्र नहीं कि नतीजा क्या होगा। तभी उन्होंने बरफी जैसी सुपरहिट फिल्म के बाद रविंद्र नाथ टैगोर की कहानियों पर बेस्ड सीरियल को तरजीह दी। और अब फिल्मों का नया जॉनर म्यूजिकल थ्रिलर रचने की धुन में जग्गा जासूस को करीब डेढ़ साल डिले कर दिया। अनुराग ने हमें बताया कि उन्हें इंडस्ट्री के नियमों में बंधना कतई पसंद नहीं हैं। बर्फी जैसी सुपरहिट फिल्म बनाने के बाद कोई विरला ही डायरेक्टर रविंद्र नाथ टैगोर की कहानियों पर बेस्ड टीवी शो करने को तरजीह देता। लेकिन अगर वह डायरेक्टर अनुराग बासु हों, तो वह न सिर्फ ऐसा करता है, बल्कि टैगोर की कहानियों पर बेस्ड टीवी शो की वजह से अपनी अगली म्यूजिकल थ्रिलर फिल्म जग्गा जासूस की रिलीज भी करीब डेढ़ साल लेट कर देता है। बरफी के सुपरहिट होने के बाद लोगों ने अनुराग को तमाम सलाहें दीं। लेकिन अनुराग अलग ही मिट्टी के बने हैं, जिन्हें नियमों में बंधना कतई पसंद नहीं। वह कई बार ऐसे फैसले ले लेते हैं, जो सामने वाले को एकदम चकित कर देते हैं। बकौल अनुराग, 'इंडस्ट्री में लोग आपको लेकर नियम तय कर देते हैं। मसलन बरफी के बाद तमाम लोगों ने मुझसे कहा कि तुमने बड़ी हिट दी है। यही मौका है, किसी बड़े एक्टर के साथ एक और फिल्म अनाउंस कर दो। लेकिन मैं इस तरह की चीजों में विश्वास नहीं करता। मैं नियम तोड़ने में यकीन करता हूं। इसलिए मैंने बरफी के बाद कोई और फिल्म करने की बजाय रविंद्र नाथ टैगोर पर शो किया। मेरा मानना है कि आपको वही करना चाहिए, जो आपका दिल कहे। लोग आपको नियमों में बांधने आएंगे। वे अपनी चॉइस तय करके आपको वह सब करने को बोलेंगे। लेकिन मैं इस तरह की चीजों से बचता हूं।' ऐसा नहीं है कि मर्डर, गैंगस्टर, लाइफ इन ए मेट्रो और काइट्स जैसी अलग-अलग जॉनर की फिल्में बना चुके अनुराग को एक्सपेरिमेंट करने में डर नहीं लगता। बावजूद इसके वह हर बार कुछ नया करते हैं, क्योंकि पुराना रिपीट करना उनके लिए काफी बोरिंग हो जाता है। अनुराग बताते हैं, 'नया एक्सपेरिमेंट करने में डर भी होता है। आप अनजान पिच पर बैटिंग कर रहे होते हैं और अचानक बाउंसर आ जाता है, जिसका आपको कोई आइडिया नहीं होता। नया एक्सपेरिमेंट भी कुछ इसी तरह है। मेरा मानना है कि मुझे शूटिंग करने में मजा आना चाहिए। आप सेट पर दिन के 12 घंटे बिताते हैं। अगर वहां कुछ नया ना हो, जोश ना हो, एक्साइटमेंट ना हो, तो वह काफी बोरिंग हो जाता है। एक साल तक 12 घंटा सेट पर क्या करेंगे आप? वहीं करेंगे, जो पहले वाली फिल्म में किया था। इसलिए यह सब करने के पीछे मेरा अपना स्वार्थ है, जिसकी वजह से मैं ऐसे एक्सपेरिमेंट करता हूं।' यह अनुराग की हर बार कुछ नया करने की चाहत ही है कि इस बार उन्होंने फिल्मों में एक नया जॉनर म्यूजिकल थ्रिलर रच दिया। बकौल अनुराग, 'बॉलिवुड बाई डिफॉल्ट म्यूजिकल है। हमारी हर फिल्म में पांच-छह गाने होते हैं। इसलिए मैंने इस बार कुछ अलग करने की प्लानिंग की। मैंने इस पर काफी काम किया। इसलिए मुझे ज्यादा वक्त भी लग गया। मैंने एक नया जॉनर म्यूजिकल-थ्रिलर रचने की कोशिश की है, जो कि अभी तक बॉलिवुड में मौजूद नहीं है। हमने बॉलिवुड में ऐसा कभी ट्राई नहीं किया, जहां आपसी संवाद भी गानों से होगा। साथ ही, यह थ्रिलर भी है, तो अपने आप में अलग है। रोमांटिक और कॉमेडी तो म्यूजिकल देखी होंगी आपने, लेकिन म्यूजिकल थ्रिलर आजतक नहीं बनी। इसलिए मैंने इसे बनाने का प्लान किया। हालांकि इसके पीछे मेरी कोई ऐसी सोच नहीं है कि इससे में मैं सिनेमा का अंदाज बदल दूंगा और ये कर दूंगा वो कर दूंगा। मेरा मन किया और मैंने यह बना दिया।' अक्सर लोग शिकायत करते हैं कि वे जो करना चाहते हैं, वह नहीं कर पाते हैं। लेकिन अनुराग खुद को इस मामले में भी किस्मत वाला मानते हैं कि उन्हें अपनी मनमर्जी का काम करने का चांस मिल जाता है। वह बताते हैं, 'इस मामले में मैं खुद को किस्मत वाला मानता हूं कि मेरे साथ अभी तक ऐसा कुछ नहीं हुआ है। और मैंने जो भी करना चाहा, वही किया है। अगर आप मुझसे मेरी जिंदगी की सबसे बड़ी खुशी पूछें, तो मैं यही कहूंगा कि मैं बिना किसी दबाव के अपने मन की कर सकता हूं। यही मेरी जिंदगी की सबसे बड़ी खुशी है।' फिल्म की शूटिंग के दौरान लीड हीरो-हीरोइन का ब्रेकअप हो जाना किसी भी डायरेक्टर के लिए फायदे और नुकसान का सौदा हो सकता है। लेकिन अनुराग पर रणबीर-कटरीना के ब्रेकअप से कोई असर नहीं पड़ा। हालांकि वह इस बात से जरूर खफा हैं कि लोग बतौर फिल्म जग्गा जासूस के बारे में बात करने की बजाय सिर्फ रणबीर और कटरीना की पर्सनल रिलेशनशिप के बारे में ही बात करते रहते हैं। बकौल अनुराग, 'आजकल ऑडियंस इतने स्मार्ट हो गए हैं कि वे ट्रेलर से ही फिल्म को सूंघ लेते हैं कि उसमें कितना दम है। ब्रेकअप और अफेयर वगैरह के लटके-झटके अब बीते दिनों की बात हो गई और ऑडियंस को इन चीजों से कोई फर्क नहीं पड़ता। आपकी फिल्म का अच्छा होना जरूरी है। मसलन तमाशा रणबीर-दीपिका के ब्रेकअप के बाद आई थी और वह अच्छी फिल्म भी थी। इसलिए वह चली और अगर अच्छी ना होती, तो ब्रेकअप-अफेयर की खबरों के बाद भी ना चलती।' दूसरे डायरेक्टर जहां फिल्म की शूटिंग शुरू करने से पहले ही उसकी रिलीज डेट अनाउंस कर देते हैं, लेकिन यह अनुराग जैसे डायरेक्टर का दम ही है कि वह अपने कम्फर्ट के मुताबिक जग्गा जासूस की रिलीज डेट टालते जा रहे हैं। इसका लॉजिक पूछने पर अनुराग बताते हैं, 'आजकल रिलीज डेट काफी महत्वपूर्ण हो गई हैं। अब ऑडियंस भी खास रिलीज डेट पर फिल्म देखने के आदी हो गए हैं। अब हर शुक्रवार सिनेमा जाने का ट्रेंड कम हो रहा है और फिल्म से ज्यादा रिलीज डेट महत्वपूर्ण हो गई है। ज्यादातर लोग साल में पांच या छह बार किसी खास त्यौहार पर फिल्में देखने के लिए सिनेमा जाते हैं। फिर चाहे उस दौरान सिनेमा में कोई भी फिल्म क्यों ना लगी हो। इसलिए अब निर्माता भी शूटिंग शुरू करने से पहले रिलीज डेट अनाउंस करने लगे हैं। लेकिन अगर आपकी फिल्म में दम है, तो वह किसी खास रिलीज डेट पर रिलीज नहीं होने के बावजूद भी चलेगी। जैसे कि पीकू का उदाहरण हमारे सामने है। वह किसी खास रिलीज डेट पर नहीं आई थी, लेकिन उससे अच्छा किया। इसलिए अगर आपको अपनी फिल्म पर कॉन्फिडेंस है, तो आप उसे कभी भी रिलीज कर सकते हैं।' इंडस्ट्री से लेकर सोशल साइट्स तक लोग यही चर्चा कर रहे हैं कि जग्गा जासूस रणबीर कपूर और कटरीना कैफ के ब्रेकअप की वजह पोस्टपोन हुई है। लेकिन अनुराग बेहद साफगोई से इसके लिए खुद को जिम्मेदार बताते हैं और सारा दोष अपने सिर लेने के लिए रणबीर-कैट का शुक्रिया भी अदा करते हैं। वह कहते हैं, 'जग्गा जासूस के पोस्टपोन होने इकलौती वजह मैं हूं। हालांकि इसके लेट होने की तमाम वजहें मीडिया के सामने बताई जा रही हैं और लोग उन्हें चटखारे ले-ले कर पढ़ रहे हैं। लेकिन हकीकत बस मुझे और रणबीर-कटरीना को पता है। रणबीर-कटरीना इतने अच्छे बच्चे हैं कि उन्होंने कभी मीडिया से यह नहीं कहा कि फिल्म दादा की वजह से लेट हुई, क्योंकि उन्होंने पूरे 2015 शूटिंग ही नहीं की। बीते साल मैंने अपनी मर्जी से शूटिंग नहीं की, लेकिन मैं जग्गा जासूस को इस साल जरूर रिलीज करना चाहता था। हालांकि रिलीज डेट्स पहले ही बुक होने की वजह से हमे इसकी रिलीज डेट अगले साल के लिए पोस्टपोन करनी पड़ी। हालांकि मुझे इसका बहुत ज्यादा अफसोस नहीं है, क्योंकि फिल्में छह महीने तक आगे-पीछे होती रहती हैं।'
'बिग बॉस 10' में पिछले दिनों वाइल्ड कार्ड एंट्री हो चुकी है और धीरे-धीरे यह शो और भी रोमांचकारी होता जा रहा है। 'बिग बॉस' के घर वाइल्ड कार्ड एंट्री मारने वाले 4 सदस्यों में जेसन शाह, साहिल आनंद और एलेना कज़ान के अलावा घर की पुरानी सदस्य प्रियंका जग्गा भी हैं। इस बार प्रियंका जग्गा अलग तेवर में नज़र आ रही हैं। पिछले दिनों 'बिग बॉस' ने सभी घरवालों को डोम टास्क की चुनौती दी, जिसका रूल यह था कि जो भी सबसे पहले बाहर निकलेगा वह हार जाएगा। इसमें जोड़ी बनी बानी और प्रियंका जग्गा की। डोम के अंदर दोनों के बीच मोनालिसा चर्चा का विषय रहीं। priyanka-jagga वे मोनालिसा और मनु की बीच नजदीकियों पर कॉमेंट्स कर रही थीं। #PriyankaJagga is going all out to break up the invincible trio Manu-Mona-Manveer! Will she succeed? #BB10 #Video https://t.co/7Dmcm7XZBB&mdash; COLORS (@ColorsTV) 1480329890000 टास्क के दौरान मनु प्रियंका जग्गा से बात करते दिखे और ऐसा लग रहा है कि आनेवाले वक्त में प्रियंका मनु और मोनालिसा के बीच दीवार बनने की पूरी कोशिश करेंगी।
मुंबई टीवी ऐक्ट्रेस प्रत्यूषा बनर्जी की मौत को कई महीने बीत चुके हैं लेकिन अभी तक उनकी मौत की गुत्थी नहीं सुलझ पाई है। अब प्रत्यूषा की मौत से पहले बॉयफ्रेंड राहुल राज और उनके बीच की बातें सामने आई हैं। इस कॉल से इस बात का इशारा मिलता है कि प्रत्यूषा बनर्जी को राहुल राज ने वेश्यावृत्ति की दुनिया में धकेल दिया था जिससे वे बेहद दुखी थीं। बालिका वधू' सीरियल में आनंदी के किरदार से लोकप्रिय हुईं प्रत्यूषा, तीन मिनट की इस बातचीत में यह कहते हुए सुनी जा सकती हैं, 'मैं यहां खुद को बेचने नहीं आई थी...मैं यहां ऐक्टिंग करने आई थी...काम करने आई थी...और तुमने मुझे कहां लाकर खड़ा कर दिया है...राहुल, तुम्हें अंदाजा नहीं है कि इस वक्त मुझे कितना खराब महसूस हो रहा है।' देखिए: हमेशा विवादों में रही प्रत्यूषा बनर्जी 'मुंबई मिरर' को प्रत्यूषा और राहुल के बीच हुई इस कॉन्वरसेशन की ट्रांसक्रिप्ट की कॉपी मिली है। प्रत्यूषा के माता-पिता के वकील नीरज गुप्ता ने कहा, 'राहुल और प्रत्यूषा के बीच यह बातचीत, प्रत्यूषा की मौत से ठीक पहले हुई। इस बीतचीत से यह बिल्कुल साफ हो जाता है कि राहुल ने प्रत्यूषा को वेश्यावृत्ति में धकेल दिया था क्योंकि इसी बीतचीत के दौरान आगे प्रत्यूषा ने 'वेश्यावृत्ति' शब्द का इस्तेमाल किया है।' बता दें कि महज 24 साल की प्रत्यूषा बनर्जी ने इसी साल अप्रैल महीने में मुंबई के गोरेगांव में अपने अपार्टमेंट में पंखे से लटककर जान दे दी थी। बॉयफ्रेंड राहुल राज इस मामले में आरोपी है और फिलहाल बेल पर जेल से बाहर है। ये पढ़ें: मौत से पहले रो रही थीं प्रत्यूषा, वॉचमैने से मांगा था पानी नीरज गुप्ता के मुताबिक ट्रांसक्रिप्ट से पता लगता है कि प्रत्यूषा ने इसके बाद राहुल पर खुद को बदनाम करने का आरोप लगाया था। प्रत्यूषा ने कहा 'राहुल तुम मतलबी हो...तुम मेरा नाम खराब रहे हो। लोग मेरे बारे में बातें कर रहे हैं। मेरे मां-बाप को घटिया कह रहे हैं।' बता दें कि प्रत्यूषा के माता-पिता के वकील नीरज गुप्ता इस मामले की दोबारा जांच के लिए याचिका दायर करने की तैयारी कर रहे हैं। ये भी पढ़ें: वॉट्सऐप से सूइसाइड करने का संकेत दे चुकी थीं टीवी ऐक्ट्रेस प्रत्यूषा बनर्जी? फोन कॉल रखने से पहले बनर्जी ने राहुल से कहा कि 'राहुल अब सब खत्म हो चुका है, मैं खत्म हो चुकी हैं। मर गई मैं।' इसके बाद राहुल ने प्रत्यूषा को भरोसा दिलाया कि वे आधे घंटे में घर पहुंच रहे हैं लेकिन इसके जवाब में प्रत्यूषा ने कहा कि 'आधे घंटे में सबकुछ खत्म हो जाएगा।' इस खबर को इंग्लिश में यहां पढ़ें: ‘EVERYTHING WILL BE OVER IN HALF-AN-HR’
ज़ेबा हसन एक टॉक शो के दौरान ओम पुरी ने बारामुला में शहीद हुए सैनिक के लिए आपत्तिजनक बयान दिया। इस बयान के बाद ओम पुरी को लोगों की तीखी टिप्पणियों का सामना करना पड़ा। हालांकि, ओम पुरी ने टीवी पर अपने विवादास्पद बयान के लिए तुरंत माफी मांग ली। यही नहीं, वह शहीद नितिन के घर इटावा पहुंचे और हवन करके अपने बयान के लिए प्रायश्चित किया। बुधवार को ओमपुरी लखनऊ में मौजूद थे और उन्होंने इस पूरे विवाद पर हमसे खुलकर बात की। उन्होंने कहा कि माफी मांगने के बाद भी मेरे मन में हीन भावना भर गई थी। मैं हैरान था कि शहीद के गांववालों ने मुझे थप्पड़ नहीं मारे। उन्होंने सम्मानजनक तरीके से मेरा स्वागत किया, जिसका मैं हकदार नहीं था। मैं उनकी बातों का हकदार था 40 साल से मैं फिल्म इंडस्ट्री में हूं। कभी मेरे बारे में खबर नहीं आई कि मैंने किसी डायरेक्टर के साथ पंगा किया या मेरी सेट पर किसी से लड़ाई हुई हो। हां, रामलीला मैदान में मेरा बयान और हाल ही में हुए टॉक शो में मैं जो बोल गया, यह दो कॉन्ट्रोवर्सीज मेरे साथ हमेशा के लिए जुड़ गईं। रामलीला मैदान में मैंने जो कहा था, उससे तो लोग खुश हुए थे। इस बार मैं जो अनजाने में बोल गया, उसकी गलती और लोगों का गुस्सा दोनों मुझे स्वीकार हैं। मुझे अच्छा लगा कि लोगों ने रिऐक्ट किया। लोगों ने मुझे जो बातें सुनाईं, जो बुरा-भला कहा, मैं उसका हकदार था। मुझसे घोर अपराध हुआ मैंने एक सेना के जवान के बारे में जो भी कहा उसके लिए मैं कोई स्पष्टीकरण नहीं दे सकता हूं। बस इतना कहना चाहता हूं कि मुझसे घोर अपराध हुआ था। हालांकि, मैंने जो कहा, वह दिल से नहीं था। उस वक्त मेरी कुछ पर्सनल परेशानियां चल रही थीं और दिनभर की शूटिंग की वजह से थका हुआ था। मैं कोई सफाई नहीं दे रहा। बस अपनी बात रख रहा हूं। मुझसे अपराध हुआ था और मैंने इसके लिए माफी भी मांगी। इसके बावजूद मेरे मन में खुद के लिए हीन भावना घर कर गई थी। अच्छी बात यह है कि मेरे गलत बयान के बाद भी लोग मुझसे पहले की तरह ही मिले। किसी ने मुझ पर कोई तंज नहीं कसा। हालांकि, तब मैं खुद से नजरें नहीं मिला पा रहा था। मैंने तो यह भी कहा था कि जो मैंने कहा, उसके लिए मैं सजा का हकदार हूं लेकिन न तो सरकार ने मुझे कोई सजा दी और न ही सेना ने। मैं किसी और मुल्क में होता तो शायद मेरे हाथ-पैर काट दिए जाते। मैं प्रायश्चित करना चाहता था जो अपराध मैंने किया था, उसके लिए किया गया पश्चाताप भी मुझे छोटा लग रहा था। मैं पश्चाताप नहीं, प्रायश्चित करना चाहता था। जब मैंने एक विद्वान से इसके बारे में पूछा तो उन्होंने मुझे रास्ता बताया। आर्य समाज के विद्वान ने कहा कि जिस परिवार के बेटे के लिए आपने अपमानजनक शब्द बोले हैं, उनके सामने हवन करके सच्चे मन से माफी मांगने से आपका प्रायश्चित पूरा होगा। मैंने किसी को नहीं बताया, बस शहीद के घरवालों को बताकर मैं नितिन के घर जा पहुंचा और 40 मिनट का हवन किया। OM-PURI पढ़िए: शहीद के गांव पहुंच रो पड़े पुरी, बोले- 'प्रायश्चित करने आया हूं' मन में डर छिपा था मैं उस शहीद के घर जा तो रहा था, लेकिन मन में कहीं डर छिपा हुआ था। गांव के लोग मुझे दो थप्पड़ भी मार सकते थे। मेरे ऊपर अपना गुस्सा निकाल सकते थे लेकिन उन्होंने ऐसा कुछ नहीं किया। गांव पहुंचकर मैंने एक किलोमीटर पहले गाड़ी छोड़ दी थी और हम पैदल ही घर की ओर चल पड़े। मैंने सोचा था कुछ लोग परिवार के मौजूद होंगे लेकिन मैं हैरान रह गया कि वहां 400 लोग जमा थे। एक पेड़ के नीचे सारा इंतजाम पहले से था और सभी ने मुझे इज्जत दी। हवन के बाद परिवार का एक बुजुर्ग सदस्य ने कहा कि मैं आपसे कुछ कहना चाहता हूं। उन्होंने कहा कि गलतियां सबसे होती हैं लेकिन जब कोई माफी मांग लेता है तो उसे माफ कर देना चाहिए। उनके शब्दों से मैं बहुत भावुक हो गया। उस वक्त मैं बस अपनी गर्दन झुका कर रो रहा था। यह उनका बड़प्पन ही था। अब से मैं उनके हर दुख-सुख में शरीक होने के लिए मौजूद रहूंगा। OM-PURI 'सर्जिकल स्ट्राइक' पर जश्न मनाना चाहिए आतंकवादियों ने कभी हमारी पार्लियामेंट पर हमला किया तो कभी बस और ट्रेनों पर। होटलों को निशाना बनाया तो कभी कश्मीरी पंडितों को नहीं छोड़ा। हमने एलओसी में पहली बार घुसकर उन्हें सबक सिखाया है। 'सर्जिकल स्ट्राइक' जैसा कदम सराहनीय है और हिंदुस्तानियों को इस पर जश्न मनाना चाहिए। जहां तक सवाल पाकिस्तानी कलाकारों का भारत में काम करने का है तो जो फैसला देश की सरकार करेगी, मैं उसे ही मानूंगा। हालांकि, हमारे देश में कभी भी अमन का रास्ता बंद नहीं किया गया। आज भी हम अमन की ही बात करते हैं।
कमीडियन कपिल शर्मा ने नए साल की शुरुवात एक धामाकेदार ट्वीट के साथ की है। कपिल शर्मा और ट्वीट की बात पर चौंकिए नहीं, इस बार कपिल ने कोई शिकायती ट्वीट नहीं बल्कि अपने चाहने वालों को बताया है कि साल की शुरुवात हो चुकी है और इस साल वह अपने प्रोडक्शन की ओर से दो और नए-नवेले शो लॉन्च करेंगे। कपिल ने अपने ट्वीट में लिखा है, 'इस साल की पहली खबर, 'K9' दो नए कॉमिडी शोज प्रड्यूज कर रहा है। उम्मीद है आपको पसंद आएगा, खुश रहें।' First news of the year.. k9 is producing two comedy shows ... hope u will like .. stay happy .. — KAPIL (@KapilSharmaK9) 31 December 2016 'द कपिल शर्मा शो' को लेकर खबर आई थी कि इस शो को बंद कर दिया जाएगा, लेकिन चैनल वालों ने कपिल के शो को मिल रही टीआरपी को ध्यान में रखते हुए इसे जारी रखने का निर्णय लिया है। वैसे खबर है कि कपिल के चल रहे शो को जारी रखने के लिए चैनल वालों ने कपिल की फीस बढ़ा दी है। अब कपिल को चाहने वाले उन्हें जल्द ही तीन अलग-अलग शोज में देखेंगे। कपिल काफी समय से अपने प्रॉडक्शन हाउस का विस्तार कर अलग-अलग शो बनाने की तैयारी कर रहें थे। कपिल और उनकी टीम अपने नए शो को लेकर बड़ी ही बारीकी और सूझ-बूझ से काम कर रही है, इस बात का बेहद ध्यान रखा जा रहा है कि शो का कॉन्सेप्ट लीक न हो जाए। यह तो कपिल ने ही साफ कर दिया है कि उनके प्रॉडक्शन में तैयार हो रहे दोनों शो कॉमिडी होंगे। अगले कुछ दिनों में कपिल खुद ही बताएंगे की उनके दोनों शोज किस चैनल पर आएंगे और इस बार कॉमिडी का कौन सा नया रंग कहां देखने को मिलेगा। इन दिनों कपिल अपनी दूसरी फिल्म 'फिरंगी' की शूटिंग में भी बिजी हैं।
स्टार्स को लेकर फैन्स की दीवानगी के किस्से अक्सर आते रहते हैं। कोई सितारों के घर के बाहर चक्कर काटता है तो कोई सोशल मीडिया में उन्हें फॉलो करता है। अमूमन स्टार्स को भी ये सब अच्छा लगता है, लेकिन फैन्स का ये क्रेज कभी-कभी उन्हें परेशान भी करता है। हाल ही में 'ये रिश्ता क्या कहलाता है' फेम हिना खान के साथ भी कुछ ऐसा ही हुआ। जब से हिना खान के चर्चित टीवी शो 'ये रिश्ता क्या कहलाता है' को छोड़ने की खबरें आई हैं, तब से उनके फैन्स की नींदें उड़ गई हैं। यहां तक कि एक फैन ने उनके शो छोड़ने पर खुद को मारने तक की धमकी दे डाली है। नए अंदाज में करना चाहती हूं वापसी एक इंटरव्यू में हिना खान ने कहा कि पिछले दिनों तबीयत खराब होने के चलते मैं कुछ दिन का ब्रेक लेना चाहती थी। तभी चैनल और प्रड्यूसर ने मुझे कुछ दिन ब्रेक लेने और शो में वापसी करने का सुझाव दिया था, लेकिन मैंने इनकार कर दिया। दरअसल, अक्षरा का सफर इस सीरियल में खत्म हो चुका है। मैं अब शो में वापसी नहीं करूंगी। मैं कुछ नया, फ्रेश करना चाहती हूं तो अब मेरी टीवी पर कुछ अलग अंदाज या किरदार से ही वापसी होगी। इस पर मुझे फैन्स की ओर से शो को न छोड़ने वाले धमकी भरे मेसेज मिल रहे हैं। यहां तक कि एक फैन ने मुझे एक विडियो मेसेज भेजकर खुद को जान से मारने की धमकी तक दे डाली। मैंने सोचा था कि मैं इस विडियो को पोस्ट करूंगी और फैन्स से इस तरह की हरकतों से बचने की गुजारिश करूंगी, क्योंकि यह बेहद खौफनाक है। मैं जानती हूं कि मैं अपने फैन्स के साथ आठ साल से इस शो के जरिए जुड़ी रही हूं, लेकिन खुद को मारने जैसा कदम बिलकुल गलत है।
नवाजुद्दीन सिद्दीकी करियर के सुखद दौर से गुजर रहे हैं। 'रमन राघव' के इंटेंस रोल के बाद वे 'फ्रीकी अली' में कॉमिक और रोमांटिक अंदाज में नजर आ रहे हैं। हाल ही में उन्हें मेलबर्न के इंडियन फिल्म फेस्टिवल में 'रमन राघव' के लिए बेस्ट ऐक्टर का अवॉर्ड मिला। नवभारत टाइम्स की रेखा खान ने की नवाज से खास मुलाकात: इन दिनों नवाज अपनी ताजा-तरीन फिल्म 'फ्रीकी अली' को लेकर चर्चा में हैं। सलमान खान प्रेजेंट इस फिल्म को करने के लिए क्या नवाज सलमान खान की वजह से राजी हुए क्योंकि सलमान के साथ 'किक' और 'बजरंगी भाईजान' में नवाज बहुत ही अहम और हिट रोल दे चुके हैं। इस पर नवाज कहते हैं, 'मैंने फ्रीकी अली' सलमान की वजह से नहीं बल्कि इसके निर्देशक सोहेल खान की वजह से की। सोहेल से बातचीत के दौरान ही मुझे पता चल गया था कि उनका सेंस ऑफ ह्यूमर और सेंसिबिलिटी गजब की है, जो मुझे शूटिंग के दौरान भी पता चली। फिल्म का आइडिया मुझे बहुत भाया। एक मामूली इंसान कैसे गोल्फ किंग बन जाता है। इस कहानी से हर आम आदमी खुद को जुड़ा हुआ पाएगा। शूटिंग के दौरान मुझे अपने स्ट्रगल डेज की हार्डशिप बहुत याद आई। मैंने 12 -13 साल तक कड़ा संघर्ष किया था और कई दृश्यों में मुझे अपना पुराना वक्त याद आ गया।' मेरा अवॉर्ड निर्देशक के नाम 'रमन राघव' के लिए मिले अवॉर्ड पर वे कहते हैं, 'मुझे बहुत खुशी हुई क्योंकि यह फिल्म मेरे करियर की सबसे मुश्किल फिल्म थी। इसने मुझे मानसिक रूप से निचोड़ा था, एक एक्टर के रूप में मुझसे बहुत कुछ लिया था। जब उसके बदले में मुझे अवॉर्ड मिला तो मैं बहुत खुश था। इसकी खूबसूरत बात ये है कि मेलबर्न की ज्यूरी में तीन ऑस्ट्रेलियन निर्देशक भी थे और उन्होंने 'रमन राघव' को 10 में से 10 अंक दिए। वहां के फेस्टिवल डायरेक्टर ने मुझे बताया कि ज्यूरी मेंबरो को मेरी परफॉर्मेंस अंतरराष्ट्रीय स्तर की लगी। मैं हमेशा से अपने अवॉर्ड को अपने निर्देशक को समर्पित करता हूं क्योंकि निर्देशक ही होता है, जिसने मुझ पर भरोसा जता कर मुझे वह किरदार दिया होता है।' मेरे लिए कॉमिडी आसान रही नवाज फिल्मों में इंटेंस रोल के लिए जाने जाते हैं। 'बजरंगी भाईजान' में उनके किरदार में कॉमिडी का हलका-सा पुट मिला था और अब 'फ्रीकी अली' में वे पूरी तरह से कॉमेडी करेंगे। कॉमेडी के सवाल पर वह कहते हैं, 'बिलकुल नहीं। मुझे लगता है अभिनय में लोगों को हंसाना और रुलाना सबसे आसान होता है। सबसे मुश्किल होता है न्यूट्रल इमोशन देना। आपकी परफॉर्मेंस को देखकर दर्शक दो दिन तक सोचते रह जाए तभी आपकी जीत है। हमारे यहां नौ रस होते हैं, मगर सिनेमा में सिर्फ चार रसों का ही इस्तेमाल किया जाता है, मगर एक अदाकार की सबसे बड़ी सिद्धि यही है कि वह अन्य रसों में भी खुद को साबित कर जाए। थिअटरके जमाने में मैं 60 -70 कॉमिडी नाटकों में काम कर चुका हूं। जब मैं मुंबई आ रहा था तो मेरे निर्देशक ने कहा था कि तुम इतनी कॉमिडी कर चुके हो कि मुंबई जाकर हास्य भूमिकाओं से दूर ही रहना। यही वजह थी कि मैंने यहां आकर इंटेंस किरदार निभाए। अब सालों बाद मेरे हिस्से में यह हास्य चरित्र आया है तो मैंने अपने पुराने काम को रिकॉल किया। मंटो को निभाने को उत्सुक हूं नवाज खुश हैं कि उन्हें हर तरीके के रोल मिल रहे हैं। वे कहते हैं, 'मैं करियर के सबसे उत्कृष्ट दौर से गुजर रहा हूं। मेरे पास 'फ्रीकी अली' जैसी कॉमिडी फिल्म है तो 'बाबूमोशाय बंदूकबाज' जैसे सीरियल किलर पर आधारित फिल्म। मैं 'माइकल मुन्ना' में आपको डांस करता नजर आऊंगा तो 'मंटो' जैसी नंदिता दास की बायोपिक में मंटो को साकार करता हुआ दिखूंगा। 'मंटो' सआदत हसन मंटो के उरूज और ढलान की कहानी है।
टीवी चैनल 'कलर्स' पर जारी रिऐलिटी शो 'बिग बॉस' के सीजन-10 में प्रतिभागी और स्वयंभू तांत्रिक स्वामी ओमजी महाराज को शनिवार को दिल्ली की अदालत में पेशी देने के लिए 'बिग बॉस' के घर से बाहर आना पड़ा। साइकिल चोरी मामले में ओमजी के खिलाफ गिरफ्तारी वॉरेंट जारी हुआ था, जिसके तहत उन्हें दिल्ली की अदालत में पेश होना था। सूत्रों के अनुसार स्वामी ओम को अदालत में पेशी के लिए घर से बाहर आना पड़ा है। हालाकि, अभी तक यह बात सुनिश्चित नहीं हो पाई है कि बिग बॉस के घर में वह दोवार जा पाएंगे या नहीं। स्वामी ओम मुख्य मेट्रोपोलिटन मजिस्ट्रेट (सीएमएम) सतीश कुमार अरोड़ा के सामने पेश हुए, जिन्होंने ओमजी के पेश न होने के कारण उनके खिलाफ तीन बार गैर-जमानती वारेंट जारी किया था। अदालत ने हालांकि, ओमजी के खिलाफ इस गैर-जमानती वॉरेंट को खारिज कर दिया है और अदालत के आदेश का पालन न करने के लिए तांत्रिक को 30,000 रुपये जुर्माने के तौर पर देने के लिए कहा है। अदालत ने अक्टूबर में ओमजी के खिलाफ पहला गैर-जमानती वॉरेंट जारी किया था। बार-बार बुलाए जाने के बाद भी अदालत में पेश न होने के कारण तांत्रिक के खिलाफ दो अन्य वॉरेंट पिछले माह के अंत में जारी किए गए थे। अदालत ने इस मामले में अगली सुनवाई की तारीख चार फरवरी तय की है। स्वामी ओम के खिलाफ उनके भाई प्रमोद झा द्वारा एक शिकायत नवम्बर, 2008 में दर्ज की गई थी। प्रमोद ने आरोप लगाया था कि स्वामी ओम ने लोधी कॉलोनी में उनकी साइकिल की दुकान का ताला तोड़ा था और 11 साइकिल्स, महंगे स्पेयर हिस्से और घर के जरूरी कागजात चुराए थे। उनके साथ इस चोरी में तीन अन्य लोग भी शामिल थे।
मुंबई करन जौहर के चैट शो 'कॉफी विद करन' के हालिया एपिसोड में अनुष्का शर्मा ने उनके बारे में कुछ ऐसा कह दिया, जिसे सुनकर थोड़ी देर के लिए आप भी हक्के-बक्के रह जाएंगे। अनुष्का ने करन जौहर पर उन्हें गलत ढंग से छूने का आरोप लगाया। हालांकि, हैरान होने की जरूरत नहीं क्योंकि अनुष्का ने ये बातें सीरियसली नहीं कही हैं। इन बातों की शुरुआत वहां से शुरु हुई जब करन ने शो में यह कहा कि 'ऐ दिल है मुश्किल' की शूटिंग के दौरान उन्हें अनुष्का पर क्रश हुआ था। करन के यह कहते ही अनुष्का स्क्रीन पर यह कहते हुए भड़क गईं कि वह उनके खिलाफ सेक्शुअल प्रताड़ना का केस दर्ज कराने जा रही थीं। इस शो में अनुष्का के साथ कटरीना कौफ भी मौजूद थीं, और उन दोनों की ऐसी बातें सुनकर काफी कन्फ्यूज़ और हैरान थीं। हालांकि, थोड़ी ही देर में यह साफ हो गया कि अनुष्का करन की टांगें खींच रही थीं। अनुष्का अपने तेवर को बरकरार रखते हुए कैट को बताया कि करन ने उन्हें कई बार काफी गलत ढंग से छुआ है। कटरीना ने उन्हें वहीं रोकने की कोशिश की तो अनुष्का ने एक और बड़ी बात कह डाली। अनुष्का ने कहा, यहां तक कि जैकलीन भी मनीष मल्होत्रा की पार्टी में आपके खिलाफ शिकायत की। करन ने पूछा कि क्या यह कि मैंने उन्हें गलत तरीके छुआ है? अनुष्का ने कहा, हां। वहां मौजूद कटरीना ने बातों को पलटते हुए कहा कि हमें ये लीगल मैटर किसी और दिन के लिए रखना चाहिए। these girls were on fire!  what a fun episode...             https://t.co/BmWqWE4fXT&mdash; Deepika Padukone (@deepikapadukone) 1482812792000 बॉलिवुड ऐक्ट्रेस दीपिका पादुकोण ने शो कॉफी विद करन के पांचवें सीरीज में अनुष्का शर्मा और कटरीना कैफ की प्रशंसा की है। दीपिका ने ट्विटर पर टॉक शो के बारे में अपने विचार शेयर किए। उन्होंने अनुष्का और कटरीना के साथ करन की तस्वीर शेयर की और लिखा, 'इन लड़कियों ने आग लगा दी। क्या मजेदार एपिसोड था!' 'ऐ दिल है मुश्किल' के निर्देशक करन ने कहा कि अगर वह दीपिका को अपना अच्छा दोस्त मानती हैं तो वे अर्जुन कपूर को किस करेंगी। इससे दोनों ही ऐक्ट्रेस ने इनकार कर दिया।
Upma.Singh@timesgroup.com कोरियॉग्राफर-डायरेक्टर फराह खान रिऐलिटी शोज़ मेकर्स की फेवरिट हैं। फराह खुद मजाक में कहती हैं कि रिऐलिटी शोज़ जज के रूप में उनका नाम गिनेस बुक ऑफ वर्ल्ड रेकॉर्ड्स में दर्ज होगा। डांस रिऐलिटी शो 'झलक दिखला जा' में हाल ही में जज के रूप में जुड़ी फराह ने अपनी पर्सनल और सोशल लाइफ के बारे में शेयर की ये खास बातें: रिऐलिटी शो डांस का हो या गाने का, जज की कुर्सी जैसे कोरियॉग्राफर-डायरेक्टर फराह खान को ढूंढ ही लेती हैं। इसमें कोई शक नहीं कि फराह रिऐलिटी शोज़ मेकर्स की फेवरिट हैं। फराह खुद मजाक में कहती हैं, 'हां, इसके लिए मैं गिनेज बुक ऑफ वर्ल्ड रेकॉर्ड्स में जरूर आऊंगी, क्योंकि ये मेरा 19वां या 20वां रिऐलिटी शो है।' फिर फराह बार-बार ये रिऐलिटी शोज क्यों करती हैं? इस सवाल पर उल्टा सवाल दागते हुए कहती हैं, 'मैं क्यों करती हूं, इससे ज्यादा ये पूछना चाहिए कि चैनल वाले मुझे बार-बार क्यों बुलाते हैं? मैं तो इसे कॉम्प्लिमेंट की तरह देखती हूं कि कुछ तो होगा कि लोग ऊबे नहीं हैं मुझसे। वरना लोग बोलते हैं कि यार कितनी बार! मुझे लगता है कि मेरा एक सेंस ऑफ ह्यूमर है जिससे माहौल खुशनुमा हो जाता है, लेकिन मेरे जजमेंट में कोई ढीलिंग-ढालिंग नहीं होता। चाहे कंटेस्टेंट मेरा जानने वाला हो या दोस्त हो, परफॉर्मेंस के बारे में मैं सच ही बोलती हूं। मेरे हिसाब से मेरी ईमानदारी और एंटरटेनमेंट वैल्यू के कारण सब मुझे पसंद करते हैं। ये कई लोगों ने मुझे कहा है कि जैसे आप रियल में हो, वैसे ही टीवी पर हो। वरना होता ये है कि जैसे ही आप कैमरा के सामने आते हो आपकी आवाज, आपकी पर्सनैलिटी सब चेंज हो जाती है।' फिल्मी खबरें पढ़ें फेसबुक पर, लाइक करें NBT Movies वैसे सच बोलने के बड़े खामियाजे भी होते हैं, खासकर ग्लैमर बिजनेस में। हाल ही में फराह के खास दोस्त और शो के को-जज करण जौहर ने अपने ब्लॉग में लिखा कि लोगों को खुश करने के लिए उन्हें सुबह से शाम तक झूठ बोलना पड़ता है, लेकिन फराह तपाक से कहती हैं, 'वह बोलता होगा झूठ, मैं तो सुबह से शाम तक सच ही बोलती हूं। इसका बहुत ज्यादा खामियाजा भी भुगतना पड़ता है, इसलिए मैं इन दिनों बहुत सारी चीजें अवॉयड करती हूं। जैसे मैंने ट्रायल शोज पर जाना बिल्कुल बंद कर दिया है। मैं थिऐटर में जाकर फिल्म देखती हूं, वह चाहे किसी की भी पिक्चर हो। मैं एक बहाना बनाती हूं कि मैं आऊंगी तो तुम्हारी फिल्म फ्लॉप हो जाएगी तो मुझे मत बुलाओ। आप टैक्टफुल, स्वीट हो सकते हो, लेकिन फिल्म देखने के बाद आपको ट्वीट करना होता है। अगर फिल्म बुरी है तो भी अच्छा लिखो, मेरे लिए इतना फेक बनना बहुत बड़ी प्रॉब्लम है। इसलिए मैंने सोशलाइजिंग बिल्कुल कट कर दी है। मैं पचास की हो गई हूं और मैं अब लाइफ में अपने साथ सच्चा रहना चाहती हूं। पहले पिक्चर देखो, फिर झूठी तारीफ करो, फिर पिक्चर खराब हो तो हमें ट्रोलिंग झेलनी पड़ती है, गालियां पड़ती हैं कि आपने तो कहा था कि फिल्म बहुत अच्छी थी।। मेरा टाइम अब बच्चों का सोशल सर्किल, उनके मदर्स-टीचर्स के साथ ज्यादा जाता है। मैं ये पार्टी-वार्टी अब अटेंड नहीं कर पाती।' आपने ट्रोलिंग की बात कहीं, सोशल मीडिया पर सिलेब्स को ट्रोल करने का सिलसिला खूब चल पड़ा है। कितना असर डालते हैं ये ट्रोल? बकौल फराह, 'पहले असर करता था, लेकिन हम अब वेटरन हो गए हैं। गुस्सा अब भी कभी-कभी आता है तो मैं ब्लॉक करने से पहले एक-दो गालियां उनको भी दे देती हूं। आखिर अगर वे मुझे गाली दे सकते हैं तो मैं क्यों नहीं। इसलिए मैं डायरेक्ट मेसेज पर पहले उनका ग्रामर करेक्ट करती हूं। फिर उनकी स्पेलिंग मिस्टेक सही करती हूं कि चू** पहले अपनी अंग्रेजी ठीक कर, फिर मुझे गाली देना। मुझे लगता है कि कोई बैठा है अपने घर में, मुझे गालियां दे रहा है, पांच मिनट में वह भूल जाएगा, मैं क्यों अपना दिन खराब करूं।'
लोकप्रिय चैट शो 'कॉफी विद करन' में अपने पति और ऐक्टर अक्षय कुमार के साथ के साथ पहुंची ट्विंकल खन्ना ने कहा है कि करण के साथ कॉफी पीना खतरनाक है। इस एपिसोड के प्रोमो में देखा गया कि ऐक्ट्रेस से लेखक और इंटीरियर डिजाइनर बनीं ट्विंकल बिना किसी झिझक के करण के सवालों का जवाब दे रही हैं। जब करण ने ट्विंकल से पूछा, 'ऐसा क्या है जो अक्षय के पास है, जो खान बंधुओं के पास नहीं?' तो उन्होंने कहा, 'कुछ ज्यादा लंबाई।' फिर उन्होंने टिप्पणी की, 'नीचे मत देखो, मेरा मतलब उनके पैरों से है।' ट्विंकल ने शो के बारे में ट्विटर पर अपना विचार शेयर करते हुए लिखा, 'करण के साथ कॉफी पीना खतरनाक है।' करन हमेशा से इस शो में नामचीन फिल्मी हस्तियों से निजी सवाल करते आए हैं। करन ने कहा, 'अन्य की अपेक्षा मैं तुमसे ज्यादा डरा हुआ था।' यह कार्यक्रम स्टार वर्ल्ड और स्टार वर्ल्ड एचडी पर प्रसारित होता है।
रविवार को रणवीर सिंह 'द कपिल शर्मा शो' में पहुंचें, जहां उन्हें अपनी अगली फिल्म 'बेफिक्रे' को प्रमोट करना था। रणवीर के साथ इस फिल्म में नज़र आनेवाली उनकी को-स्टार वाणी कपूर भी शो में पहुंची। रणवीर ने इस शो में कुछ ऐसा राज खोल दिया, जो सुनकर दर्शक हैरान थे। वैसे तो इस शो में अक्सर ही कुछ ऐसा होता है, जो दर्शकों के लिए अनोखा हो, लेकिन इस बार मंच पर जो खुलासा हुआ है, उसके बारे में सुनकर आप भी हैरान रह जाएंगे। कपिल से बातें करते हुए रणवीर सिंह ने कहा कि फिल्म में वाणी को इतनी बार किस करना पड़ा कि वह इससे बोर हो गए थे। रणवीर की यह बात सुनकर सभी हैरान थे। हालांकि, रणवीर ने आगे यह भी कहा कि किस करना उनके लिए कोई बड़ी डील नहीं। साल 2013 में 'शुद्ध देसी रोमांस' में नज़र आ चुकीं वाणी अब रणवीर के साथ पर्दे पर रोमांस करती नज़र आएंगी और यह फिल्म 9 दिसंबर को सिनेमाघरों में रिलीज़ हो रही है।
Rekha.Khan@timesgroup.com टाइगर श्रॉफ की महज दो फिल्में 'बागी' और 'हीरोपंती' रिलीज हुई हैं, मगर इन फिल्मों के बॉक्स ऑफिस कलेक्शन ने टाइगर को दर्शकों का चहेता बना दिया है। बच्चों में उनकी फैन फॉलोइंग कमाल की है। जल्द ही उनकी फिल्म 'फ्लाइंग जट' रिलीज होगी, जिसमें वह एक कॉमिक सुपरहीरो बने हैं। इस खास मुलाकात में वह अपने बचपन और जिंदगी की पहली-पहली यादों को शेयर कर रहे हैं : 'शिवा का इंसाफ' मेरा पहला सुपरहीरो यह सच है कि मैं 'फ्लाइंग जट' में एक ह्यूमरस सुपरहीरो बना हूं, मगर बचपन में मेरे सुपरहीरो 'शिवा का इंसाफ' यानी मेरे पापा थे। इंडिया के पहले सुपरहीरो तो मेरे पापा ही थे। यह पहली थ्री डी फिल्म थी और मुझे याद है कि मैं दिन-रात वही देखा करता था। जो शख्स दूसरों की मदद करता है, मेरी नजर में वही सुपरहीरो है। 'फ्लाइंग जट' में मेरे किरदार की भी यही खूबी है। वह अपनी मां से भी बहुत डरता है। फिल्म में एक सीन है, जहां वह उड़कर घर आ रहा है और उसकी मां कहती है कि बेटे रास्ते से लौकी लेता आ। वह कहता है, मां मैं कास्ट्यूम में हूं। कैसे जाऊं? उसकी मां कहती है, तू सुपरहीरो है, तुझसे कोई पैसे भी नहीं लेगा। मुझे लगता है एक सुपरहीरो को परिवार प्रेमी भी होना चाहिए। पहली शरारत पर मिर्ची पाउडर मैं बचपन में हद से ज्यादा शरारती था। मुझे काटने की बहुत बुरी आदत थी। मैं घर में मम्मी, डैडी, अपने रिश्तेदारों सभी को काट लेता था। घर में जो भी मेहमान आता था, मैं उसे काट बैठता था। मेरी इस आदत से घरवाले बहुत शर्मिंदा हुआ करते थे। आज तो याद करके मुझे भी शर्म आती है, मगर तब काटने में बहुत मजा आता था। एक दिन मैंने अपनी बहन कृष्णा की मेड को इतनी जोर से काटा कि उसे डॉक्टर के पास ले जाना पड़ा। उस दिन मेरी इस गंदी आदत को सुधारने के लिए मेरे मुंह में मिर्ची का पाउडर डाला गया। मैं उस दिन इतना ज्यादा डर गया कि मैंने फिर कभी किसी को नहीं काटा। पहले प्यार पर पहला खत मैं उस वक्त बहुत छोटा था और मुझे अपनी क्लास की एक लड़की बहुत ज्यादा भाने लगी थी। मैं उसे इम्प्रेस करने के लिए तरह-तरह की हरकतें किया करता था। एक दिन उसका ध्यान आकर्षित करने के लिए मैंने एक चिट पर आई लव यू लिखा और उसका रॉकेट बनाकर उसकी तरफ फेंका, मगर ऐसा करते हुए मुझे टीचर ने पकड़ लिया था और तब पहली बार मैं पूरी क्लास में सभी के सामने पनिश हुआ था। मुझे स्कूल के बाद भी बहुत देर तक क्लास के बाहर खड़ा रखा गया। पहली परफॉर्मेंस में स्टेप्स भूल गया मैं अपने चाइल्डहुड से ही बहुत अच्छा डांसर रहा हूं, मगर साथ में बहुत शर्मीला भी था। स्कूल में ऐनुअल डे था और मेरे दोस्तों ने मुझे डांस की परफॉर्मेंस के लिए प्रेरित किया, मगर मैं शरमा रहा था। उनके बहुत जोर देने पर मैंने उसमें हिस्सा तो लिया, मगर मैं बहुत नर्वस था। नर्वसनेस के मारे अपनी पहली परफॉर्मेंस में मैं स्टेप्स ही भूल गया था। शुक्र है भगवान का कि किसी को कुछ पता नहीं चला। मैंने किसी तरह वह स्थिति संभाल ली। उस परफॉर्मेंस के बाद ऑडियंस ने जब तालियों की बौछार की, तो मुझमें आत्मविश्वास आया। पहली कमाई 500 रुपये चार साल की उम्र में पहली बार मेरे पैरंट्स को अंदाजा हुआ था कि मैं बहुत ही एनर्जेटिक बच्चा हूं। मुझमें मार्शल आर्ट्स की खूबियां तभी से थीं। मैंने बहुत छोटी उम्र से मार्शल आर्ट्स सीखना शुरू कर दिया था। अपने स्कूल डेज में मैं छोटे बच्चों को मार्शल आर्ट्स सिखाया करता था और मुझे याद है मेरी पहली कमाई 500 रुपये थी। मैंने उन पैसों से अपनी किक बॉक्सिंग की स्पेशल क्लास की फीस दी थी। मैं बहुत छोटी उम्र में आत्मनिर्भर बन गया था। तब बहुत घबरा गया था जबसे फिल्मों में आया हूं, कई तरह के फैन्स से पाला पड़ता रहता है। मगर कुछ समय पहले अपनी दो क्रेजी फैन्स पर मैं हैरान रह गया। 15-16 साल की ये लड़कियां मेरी इतनी जबरदस्त फैन थीं कि आंध्र प्रदेश के छोटे से गांव से मुंबई भाग आई थीं। मुझे जब इनके बारे में पता चला, तो मैंने उनसे फोन पर बात की और उन्हें समझा-बुझाकर उनके घर रवाना किया। वे अपने घर वापस जाने को तैयार ही नहीं थी। मैं भी बहुत घबरा गया था। पहला सपोर्ट सिस्टम मेरा परिवार मेरे लिए दुनिया में मेरा सबसे पहला और बड़ा सपॉर्ट सिस्टम मेरा परिवार है। मैं अपनी मॉम, डैड और बहन के बहुत करीब हूं। मेरी मां बचपन में मुझे बहुत डांटा करती थीं, जब मैं पढ़ाई में फिसड्डी हुआ करता था, मगर जब से मैं ऐक्टर बना हूं, वे मेरी सबसे बड़ी पीआर हैं। मेरी हर छोटी से छोटी बात वे ट्वीट करती हैं, फेसबुक पर डालती हैं। असल में मैं उनकी आखों का तारा हूं। डैड से मेरा कूल रिश्ता है। हालांकि मैं उनसे डरता बहुत हूं। वह वेजिटेरियन हैं और मैं पक्का गोश्तखोर। उन्हें मेरा नॉनवेज खाना पसंद नहीं। तो मैं उनके डर के मारे उनके सामने नॉनवेज नहीं खा पाता।
संजय मिश्रा रणवीर सिंह इन दिनों निर्देशक आदित्य चोपड़ा के निर्देशन में तैयार फिल्म 'बेफिक्रे' के प्रमोशन में जी जान से जुटे हैं। इस दौरान नवभारत टाइम्स से हुई बातचीत में रणवीर ने अपनी निजी जिंदगी और संजय लीला भंसाली की फिल्म पद्मावती में अपने किरदार और शाहिद कपूर के साथ अपने रोल को लेकर आई खबरों को गलत बताते हुए कहा कि ऐसी खबरों से वह थोड़ी देर के लिए परेशान ज़रूर हो जाते हैं, लेकिन इन खबरों को बोझ की तरह नहीं लेते। रणवीर सिंह कहते हैं, 'पिछले लगभग तीन से चार महीनों से जो भी मेरे बारे में लिखा जा रहा है उसमें बहुत कुछ अनाप-शनाप बातें होती हैं। जब शुरू में आया था तो अपने बारे में लिखी गईं निगेटिव खबरों को पढ़कर परेशान हो जाता था, लेकिन अब कोई भी खबर पढ़कर कुछ समय के लिए इरिटेट जरूर हो जाता हूं, लेकिन डिप्रेस नहीं होता हूं। इसकी वजह है कि अब कुछ बातें तो पहले से ही पता होती हैं कि ऐसा कुछ लिखा जा सकता है। 6 साल पूरे हो गए हैं मुझे, अब मैं भी बॉलिवुड की इन खबरों के बारे में समझने लगा हूं। इन छह सालों में कई बार मेरे बारे में गलत लिखा गया है। कभी-कभी फेक गॉसिप बनाने के लिए मेरे नाम का इस्तेमाल किया जाता है और मैं ऐसी बेकार की खबरों पर ध्यान देकर अपनी एनर्जी खत्म नहीं करता।' रणवीर अपनी बात आगे बढ़ाते हुए कहते हैं 'पिछले दिनों एक विज्ञापन को लेकर सोशल साइटों पर मैं खूब ट्रोल किया गया, मेरी जमकर आलोचना हुई। तब मैंने अपनी गलती मानते हुए माफी भी मांग ली थी। मुझे उस विज्ञापन को करते वक्त कुछ भी गलत नहीं लगा था, लेकिन जब लोगों ने देखा और उन्हें पसंद नहीं आया तो मैंने अपनी जिम्मेदारी समझी और उस विज्ञापन के सभी होर्डिंग को तुरंत निकलवा दिया, लेकिन उसके बाद भी लोगों की आलोचना जारी रही। अखबारों में भी लिखा गया।'
पीएम के आदेश से मिली जेड प्लस सिक्यॉरिटी के कवच से खुद को छुड़ाने की मुहिम में लगा असलम बाद में स्टेट की दूसरी पार्टी की सरकार के लिए वोट बैंक का जरिया बनने लगता है। स्टेट के सीएम को लगता है प्रधानमंत्री ने अल्पसंख्यक वोट पर कब्जा करने और उनकी सरकार को कमजोर करने के मकसद से असलम को सिक्यॉरिटी दी है तो वह भी असलम को अपनी पार्टी में शामिल करने में लग जाते हैं। असलम के कस्बे की सीट पर कभी भी राज्य में सरकार चला रही पाटी नहीं जीती, ऐसे में सीएम की पार्टी असलम को अपना उम्मीदवार बनाकर पेश कर देती है। दूसरी और असलम की बेगम हबीबा को सहन नहीं कि उसका शौहर राजनीति के गंदे खेल का मोहरा बनकर रह जाए। जेड प्लस के कवच में जकड़ चुका असलम अपनी खुद की आजादी भी खो चुका है। ऐसे में एक दिन इन सबसे छुटकारा पाने के लिए वह जनसभा में उस सच को सबके सामने उजागर करता है जो उसने दरगाह में चादर चढ़ाने आए पीएम से कहा था। दरअसल, असलम ने पीएम को अपने पड़ोसी से रोज-रोज के लड़ाई-झगड़े से खुद को बचाने की रिक्वेस्ट की थी, लेकिन हिंदी ना जानने वाले पीएम को जब उनके पीए ने पड़ोसी वाल बात बताई तो पीएम साहब ने इसे पड़ोसी देश की तरफ से असलम को मिल रही धमकी समझा और उसकी जेड प्लस सिक्यॉरिटी का आर्डर दे दिया। लेकिन, बाद में पीएम के सलाहकार ने असलम से कहा अगर अब उसे जेल जाने से बचना है तो उसे मीडिया के सामने पड़ोसी देश से मिल रही धमकी वाली बयान देना होगा। अब जब असलम इन सब से हार चुका है तो उसने कस्बे में हो रही जनसभा में अपना सच बता दिया और कस्बे वालों ने उसकी सच्चाई को समझा और चुनाव में उसे विजयी बना दिया।
सलमान खान को बॉक्स ऑफिस का 'दबंग' कहा जाता है, क्योंकि 'दबंग' की रिलीज के बाद से उनकी हर फिल्म ने टिकट खिड़की पर रेकॉर्ड बिज़नस किया है, लेकिन बड़े पर्दे के सुल्तान सलमान छोटे पर्दे पर टीआरपी की रेस में पिछड़ गए हैं। टीआरपी के मामले में सरपट दौड़ रहे एकता कपूर के सीरियल 'नागिन' ने सलमान की होस्टिंग वाले रिऐलिटी शो 'बिग बॉस' को काफी पीछे छोड़ दिया है। बार्क के 43वें हफ्ते की रेटिंग के मुताबिक, सलमान खान की होस्टिंग वाला शो 'बिग बॉस' टॉप-10 में भी जगह नहीं बना पाया है। माना जा रहा था कि सिलेब्रेटी वर्सेस इंडियावाले के नए कॉन्सेप्ट को लेकर आया यह शो इस बार लोगों को खूब पसंद आएगा। शुरुआती दिनों में ऐसा हुआ भी और बार्क की 42वें हफ्ते की रेटिंग में यह शो 7वीं पायदान पर अपनी जगह बनाने में कामयाब रहा था, लेकिन 43वें हफ्ते में सलमान का यह शो 7वें नंबर की रेटिंग से लुढ़क कर 18वीं पायदान पर पहुंच गया है, जबकि मौनी रॉय, अदा शर्मा और करणवीर बोहरा स्टारर एकता कपूर का शो 'नागिन 2' टॉप पर काबिज है। बता दें कि इससे पहले 'नागिन' का पार्ट वन भी काफी हिट रहा था। अब अपने पहले पार्ट 'नागिन' की ही तरह इसका सीक्वल भी लोगों को खूब पसंद आ रहा है। 'नागिन' में लीड किरदार निभा रहीं मौनी राय भी इस सीरियल के जरिये अपनी पहचान बनाने में कामयाब रही हैं और उसी का नतीजा है कि अब अनुभव सिन्हा की आने वाली फिल्म 'तुम बिन 2' में उन्हें एक आइटम नंबर करने का मौका मिला है।
Zeba.Hasan@timesgroup.com 'बेताब' का चेलाराम या फिर 'चमेली की शादी' का छदम्मी लाल। 'ऐतराज' का बैरिस्टर राम चोटरानी या फिर 'विक्की डोनर' का डॉक्टर बलदेव चड्ढा। इन हिट फिल्मों के साथ अन्नू कपूर का हर किरदार दर्शकों के जेहन में आज भी ताजा है। वह जितने मंझे हुए ऐक्टर हैं, उतने ही बेतरीन होस्ट भी। इसका गवाह है रिऐलिटी शो अंताक्षरी का वह दौर, जब रिऐलिटी शो की शुरुआत हुई थी। भोपाल से मुम्बई तक का सफर तय करने वाले अन्नू कपूर ने लखनऊ में एक साल गुजारा है। इन दिनों वे फिल्म 'जॉली एलएलबी 2' की शूटिंग के लिए लखनऊ में हैं। इस मौके अन्नू ने शेयर कीं अपने दिल की कुछ खास बातें। फिल्मी खबरें पढ़ें फेसबुक पर, लाइक करें NBT Movies लवलेन की छत पर बेंच पर सोता था लखनऊ से मेरा खास नाता है। अपनी जिंदगी के वे साल, जो मैंने इस शहर में गर्दिश में गुजारे थे, अच्छी तरह से याद है। आज से करीब 43 साल पहले मैं अपनी मां से नाराज होकर लखनऊ चला आया था। लवलेन मार्केट थी और उसी की छत पर डिलाइट होटल था। वहीं, चोपड़ा जी का ऑफिस था। उस बुरे दौर में मुझे उन्हीं के यहां पनाह मिली थी। मैं वहीं ऑफिस की बेंच पर रात में सोया करता था। लखनऊ और आसपास में जब कभी कोई स्टेज शो होता तो मैं भी उसमें पहुंच जाता। कभी पांच मिनट गाना गाता तो कभी मिमिक्री करता। उन शो में मुझे पांच-पांच रुपये मिल जाया करते थे। एक साल तक मैंने इस शहर में ऐसे ही अपना गुजारा किया। बिरयानी का जायका अब पहले जैसा नहीं मुझे याद है कि कैसरबाग में सईद का होटल हुआ करता था। वहीं की बिरयानी, डब्बा गोश्त का जायका आज भी नहीं भूला हूं। एक बात मुझे अखरती है कि अब लखनऊ में मुझे पहले जैसी बिरयानी और वैसा ही जायका नहीं मिल पाता है। धीरे-धीरे वह टेस्ट खत्म होता जा रहा है। खाने के अलावा फिल्मों का चस्का भी यहां कम नहीं था। मेफेयर हॉल में ज्यादातर अंग्रेजी फिल्में मैंने देखी हैं। आनंद सिनेमा में मैंने 'आपकी कसम देखी' थी। सुना है दोनों सिनेमा हॉल बंद हो गए हैं। लखनऊ से जुड़ी मेरी कोई बुरी याद नहीं है। हां, मुफलिसी जरूर थी लेकिन यहां के लोगों का प्यार मुझे हमेशा मिला। यह शहर मेहमान नवाजों का शहर है। यहां का संगीत हो, कल्चर हो, अदब हो या फिर खाना, सभी कुछ लाजवाब है। एक महीने तक हूं शहर का मेहमान फिलहाल तो मैं 'जॉली एलएलबी 2' की शूटिंग के लिए आया हूं। इसी फिल्म का दूसरा शेड्यूल सितंबर में होगा। जॉली के बाद मेरी छोटी बहन सीमा कपूर की फिल्म 'मिस्टर कबाड़ी' भी लखनऊ में शूट होनी है। यानी, एक महीना मैं इस शहर में मेहमान बनकर रहूंगा और लोगों को मुझे बर्दाश्त करना पड़ेगा। यह फिल्म लखनऊ के कबाड़ियों पर ही बेस्ड है। एक ऐसा कबाड़ीवाला जो पैसे वाला बनने के बाद अलग ही रंग में नजर आता है। यह एक कॉमिडी फिल्म है। इसमें कबाड़ी का रोल मैं ही कर रहा हूं। इसके अलावा मेरी 'मंगल हो', 'बाबा ब्लैकशीप', 'मिंसिग' और 'सात उचक्के' जैसी फिल्में भी हैं। जहां तक 'जॉली 2' की सफलता का सवाल है तो जब कोई फिल्म बनती है तो प्रड्यूसर के करोड़ों रुपये लगे होते हैं। ऐक्टर्स की मेहनत होती है तो हर कोई चाहता है कि उसकी फिल्म हिट हो। मैं भी यही चाहता हूं कि मेरी हर फिल्म हिट हो।
'कॉफी विद करन' हमेशा से ही सिलेब्रिटीज़ की लाइफ के सीक्रेट्स से फैन्स को रु-ब-रु कराता है। ऐसा ही कुछ हुअा है, करन के शो के इस एपिसोड शूट के दौरान। जब शो के गेस्ट सलमान खान, अरबाज खान और सोहेल खान ने अपनी लाइफ से जुड़ी कई सीक्रेट बातें शेयर कीं। यह एपिसोड संडे को लाइव किया जाएगा। स्टार वर्ल्ड ने इस शो का टीज़र सोशल मीडिया पर शेयर किया है। पूरे शो का सबसे बड़ा खुलासा है, चड्ढी एक्सचेंज! जी हां, चड्ढी ऐक्सचेंस करते हैं खान ब्रदर्स! शो में जब तीनों खान ब्रदर्स से उनके बचपन के बारे में पूछा जाता है तो वह बताते हैं, कि बचपन में वह एक-दूसरे की चड्ढी पहन लेते थे। करन के यह पूछने पर कि क्या वह आज भी ऐसा करते हैं? इस सवाल का जवाब देने के लिए अरबाज शब्दों का इस्तेमाल नहीं करते और इशारों में जवाब देते हैं। ...और इस सवाल का जवाब होता है हां! शो में जब करन सलमान से उनकी पसंदीदा ऐक्ट्रेस चुनने के लिए कहते हैं, तो सलमान अभिनेत्रियों के नाम के सभी ऑप्शन सुने बिना ही सलमान बोल पड़ते हैं 'पहले चार में तो कटरीना ही मेरी फेवरिट हैं।' शो के दौरान सलमान ने कटरीना के सॉन्ग 'शीला की जवानी' पर डांस किया। वहीं बचपन की यादें शेयर करते हुए सोहेल कहते हैं कि बचपन में हम लोग अरबाज के कमरे को बरमूडा ट्राइऐंगल कहते थे, क्योंकि घर में जो भी लड़की आती थी, वह अरबाज के ही कमरे में जाती थी।
रेखा खान, मुंबई हाल ही में अपनी विवादस्पद फिल्म 'उड़ता पंजाब' से चर्चा में रहे अनुराग कश्यप की अगली फिल्म 'रमन राघव' रिलीज हो गई है। इस खास मुलाकात में उन्होंने सेंसर बोर्ड के साथ विवाद और डार्क सब्जेक्ट वाली फिल्मों समेत कई मुद्दों पर बात की । पेश हैं इस बातचीत के कुछ दिलचस्प अंश: 'उड़ता पंजाब' को जिस तरह विवादों का और आपको जिस तरह के आरोपों का सामना करना पड़ा, उसके बाद क्या सिनेमा के प्रति आपके जुनून को आघात लगा? बिल्कुल भी नही। मुझे शुरू से मालूम था कि मैं जिस तरह का सिनेमा बनाना चाहता हूं, मार्केट भी उसके पक्ष में नहीं था। मेरे घरवालों को भी नहीं लगता था कि इस तरह का सिनेमा हो सकता है। मुझे पता था कि इसमें वक्त लगेगा और लड़ाई लंबी है। सात साल की लड़ाई के बाद फाइनली फिल्में बाहर निकलनी शुरू हुईं। उसके बाद फिर दिक्कत नहीं आई। 'देव डी' हो या 'गुलाल', 'गर्ल्स इन यलो बूट', हो या 'गैंग्स ऑफ वासेपुर' या फिर 'अगली', मेरी किसी फिल्म में कोई दिक्कत नहीं आई और सेंसर में भी कोई काटा-छांटी नहीं हुई। मुझे लगा कि वे अब मेरे बनाए हुए सिनेमा को समझने लगे हैं। दूसरी फिल्मों के लिए भी दरवाजे खुले, मगर फिर पिछले दो साल ऐसे आए, जैसे काली आंधी आई हो। हर फिल्म एक इकलौते आदमी की मनमानी का शिकार होने लगी। ऐसे में किसी न किसी को तो खड़ा होना था, सो हम खड़े हो गए। आपको अंदाजा था कि स्थिति इतनी बदतर हो जाएगी और सेंसर से लड़ाई व्यक्तिगत आरोप-प्रत्यारोप तक पहुंच जाएगी? हम जानते थे कि हालात बदतर होंगे, क्योंकि पहलाज जी आदमी ही ऐसे ही हैं। उनको समझ में नहीं आता कि वे बोल क्या रहे हैं। वह अपने अगले इंटरव्यू में पिछले इंटरव्यू को नकार देते हैं। वे खुद को कॉन्ट्राडिक्ट करते हैं। हमारा मुद्दा एक ही था कि आप जब एक जिम्मेदार पद पर बैठे हो, तो फिर आप दादागिरी नहीं कर सकते। उन्होंने जब मुझ पर पैसे खाने का आरोप लगाया, तो मुझे बहुत हंसी आई। अगर मैं उन पर केस कर देता, तो उनके लिए साबित करना भारी पड़ जाता। मगर मैंने उनकी सीनियरिटी का लिहाज किया। मगर मुझे लगता है उन्हें पागलखाने में होना चाहिए। हम बस यही चाहते हैं कि वे हमारे ऊपर थोपे ना जाएं और सेंसर बोर्ड से हट जाएं। इतनी लड़ाई लड़ने के बाद भी 'उड़ता पंजाब' रिलीज से ऐन पहले ऑनलाइन लीक हो गई। क्या वो आपके लिए शॉकिंग था? शॉकिंग इसलिए था, क्योंकि यह ब्रीच ऑफ ट्रस्ट है, क्योंकि जो ट्रस्ट सर्कल था, जैसे कि डायरेक्टर, प्रड्यूसर, सेंसर बोर्ड आदि, उसी ट्रस्ट सर्कल से फिल्म लीक हुई। वो बहुत दुखदाई था। हम तो लोगों से रिक्वेस्ट ही कर सकते थे, जो हमने की। हमने यही कहा कि आप दो दिन रुक जाइए और फिर फिल्म देखिए। जहां तक बिजनस के प्रभावित होने की बात है, तो कई लोग कह सकते हैं कि फिल्म लीक नहीं हुई होती, तो पहले दिन का बिजनस 12 करोड़ होता, मगर यह भी कहा जा सकता है कि विवाद के कारण फिल्म का बिजनस 7 करोड़ से 10 करोड़ हो गया। हमारे लिए सबसे अच्छी बात यही है कि कोई डरा नहीं। जो पूरी इंडस्ट्री में कोई नहीं कर पाया, वो पहलाज जी ने कर दिखाया। उन्होंने पूरी इंडस्ट्री को एकजुट कर दिया। 'उड़ता पंजाब' बनाते समय आपने बॉक्स ऑफिस के गणित को ध्यान में नहीं रखा? हमें लगा कि यह फिल्म बनानी जरूरी है। सभी जानते थे कि यह फिल्म कंट्रोल करके बनानी है। इसमें इतने सारे बड़े स्टार्स जुड़े और सभी ने अपनी कास्ट कंट्रोल की। फिल्म के सभी कलाकारों करीना, शाहिद, आलिया, दिलजीत आदि ने अपने मेहनताने से बहुत कम पैसे लिए। हर किसी को इस फिल्म पर विश्वास था। इस तरह की मुद्दे वाली फिल्म से आप कंटेंट ही काट दोगे, तो फिर बचेगा क्या? मगर कोर्ट के फैसले से सभी फिल्मकारों को ताकत मिली है। अपनी फिल्मों के लिए आप हमेशा डार्क सब्जेक्ट ही क्यों चुनते हैं? ऐसा क्यों होता है कि जो चीज हमें विचलित करती है, हम उसे नकारना चाहते हैं। एक आर्टिस्ट का काम होता है कि वह अपनी कला के जरिए लोगों को झकझोरे। हम लोग अपने समाज को चैलेंज ही नहीं करते। मुझे डार्क विषय पसंद हैं, मगर मैं डार्क और उदास तबीयत का बिल्कुल नहीं हूं। मैं बहुत खुशहाल आदमी हूं। जानता हूं कि कॉमेडी बनाने वाले अंदर से कितने डार्क तबीयत के होते हैं। मेरे अंदर जो है, मैं उसे उंडेल देता हूं। मैं अंदर से बहुत खाली रहता हूं। लोग ये सवाल क्यों नहीं करते कि हमारी फिल्मों में सबकुछ इतना फेक और गुलाबी क्यों है? मुझे लगता है कि 'उड़ता पंजाब' जैसी डार्क फिल्म से लोगों को फर्क पड़ेगा। जैसे 'अगली' के बाद लोगों के जेहन में बहुत सारे सवाल उठे थे। 'बॉम्बे वेलवेट' में क्या चूक हुई? उस फिल्म में बहुत सारी गड़बड़ियां हुईं। हम शुरू से ही बैकफुट पर चले गए। मैंने कभी इतने पैसों से डील नहीं किया था। 'बॉम्बे वेलवेट' से मैंने सबक लिया कि अब ऐसा कुछ भी करना ही नहीं है, जिससे मैं प्रेशर में आ जाऊं। आपकी बेटी को आपका सिनेमा कितना पसंद आता है? मेरी बेटी ने हाल ही में मेरा सिनेमा देखना शुरू किया है। छह महीने पहले तक तो वह मेरी फिल्में देखती भी नहीं थी। उसने हाल ही में 'गैंग्स ऑफ वासेपुर' देखी और वो मुझ पर पूरी तरह फिदा हो गई। इस तरह की विचलित करने वाली फिल्मों के बाद जब आप पूरी तरह से निचुड़ जाते हैं, तो खुद को तरोताजा कैसे करते हैं? मैं इस तरह की फिल्में बनाकर खाली हो जाता हूं। उसके बाद मैं खूब घूमता हूं। पढ़ता हूं। फिर मुझे कोई चीज विचलित करती है और मैं उसे निकाल देता हूं। मेरे अंदर जो जहर आता है, मैं उसी को फिल्म में कन्वर्ट कर देता हूं। बॉलिवुड में नवाज की उड़ान को आप कैसे देखते हैं? नवाज की उड़ान को देखकर संतुष्टि भी होती है और खुशी भी। नवाज की वजह से कई लोग सपने देखने की हिम्मत करेंगे। नवाज की कहानी की सबसे बड़ी बात यह है कि उसे रातों-रात कुछ नहीं मिला। करीब 14 -15 साल के बाद तो लोगों ने उसे पहचानना शुरू किया। तो लोगों को इस बात का अहसास भी है कि अगर आपका सफर सच्चा है, तो आपको वक्त भी लगता है। 'रमन राघव' की कहानी कहना आपके लिए क्यों जरूरी था? आप जब फिल्म देखेंगी, तो आपको यह बात समझ में आएगी। मुझे लगता है कि इस तरह की साइकी को भी समझना जरूरी है। हमारे देश में लोगों को पता ही नहीं है कि सीरियल किलर होता क्या है? एक शख्स, जो परिवार के सब लोगों को मार देता है, उस अपराध और क्रूरता के पीछे उसकीमानसिकता क्या होती है, यह जानना भी तो जरूरी है। हम लोग शुतुरमुर्ग हैं, जो आंखें हमेशा बंद रखना चाहते हैं। अपने आस-पास की कटुता और क्रूरता को देखना ही नहीं चाहते।
टेलीविजन इंडस्ट्री से बॉलिवुड में अपनी जमीन तलाश रहीं ऐक्ट्रेस सुरवीन चावला जल्द ही अजय देवगन के द्वारा प्रड्यूस की गई लीना यादव निर्देशित फिल्म 'पार्च्ड' में नजर आने वाली हैं। फिल्म में सुरवीन एक सेक्सवर्कर के किरदार में हैं। ट्रेलर में सुरवीन के बोल्ड अंदाज को काफी पसंद भी किया जा रहा है। सुरवीन के अनुसार 'पार्च्ड' नारीवाद और महिला सशक्तीकरण को दर्शाती है। उनसे इस बारे नेहा वर्मा से हुई खास बातचीत : जब लीना ने कहा, 'तू ही है मेरी बिजली' मैं हमेशा से 'पार्च्ड' जैसी फिल्मों का हिस्सा बनना चाहती थी। जब मुझे इस फिल्म के बारे में पता चला, तो मैं काफी उत्साहित हो गई। फिल्म में इस किरदार के लिए मुझे तीन स्क्रीन टेस्ट्स से गुजरना पड़ा। फिल्म में पहले दो टेस्ट अलग-अलग सीन्स के वास्ते लिए गए और तीसरा टेस्ट डांस को लेकर था। स्क्रीन टेस्ट के बाद जब मुझे फिल्म की डायरेक्टर लीना यादव का कॉल आया और उन्होंने कहा कि 'तू ही है मेरी बिजली' तो मैं खुशी से फूली नहीं समा रही थी। दरअसल, इस फिल्म में मेरे किरदार का नाम 'बिजली' है। मैं अपने रोल को लेकर काफी उत्साहित थी। बिजली का किरदार बहुत ही स्ट्रॉन्ग और विविधरंगी है। बिजली डांसर भी है और सेक्सवर्कर भी सुरवीन बताती हैं कि यह फिल्म गांव में रहने वाली तीन महिलाओं की जर्नी की कहानी है। मेरा किरदार बिजली नाम की एक महिला का है, जो एक नाटक कंपनी में काम करती है। साथ ही वह एक सेक्स वर्कर भी है, लेकिन वह आम लड़कियों की तरह ही सोचती है और उसके भी कुछ सपने हैं। वह अपना घर बसाना चाहती है और एक सच्चे प्यार की तलाश में है। दुनिया को दिखने वाली बिजली और बिजली के अंदर छुपी असली औरत में जमीन-आसमान का फर्क है। बिजली एक अंतरद्वंद्व की लड़ाई में जरूर फंसी है, लेकिन वह कमजोर नहीं है। उसे अपना हक छीनना भी आता है। जब बिजली बाकी दो महिलाओं से मिलती है, तो उन्हें भी सिखाती है कि कैसे अपने डर से आगे निकल जिंदगी को जीएं। खुद के बारे में गलत धारणा थी जब मैं चंडीगढ़ से मुंबई आई थी, तो लगता था कि मैं बहुत ही मॉडर्न और प्रोग्रेसिव सोच रखने वाली लड़की हूं। लेकिन सच कहूं, तो जब मैंने 'पार्च्ड' में काम किया, तो मुझे एहसास हुआ कि खुद के बारे में मेरी धारणा कितनी गलत थी। भले ही मैं इस चीज को कितना भी नकार लूं, लेकिन आज मैं मानती हूं कि मैं जजमेंटल थी। सेक्सवर्कर्स को लेकर मेरी अपनी सोच थी। मैं हर उस चीज को लेकर जजमेंटल थी, जो मेरे कंफर्ट जोन से बाहर की थी। लेकिन इस फिल्म ने मेरी इस सोच को पूरी तरह से बदल डाला। जब मैंने सेक्सवर्कर बिजली का किरदार निभाया, तब जाकर मुझे सेक्स वर्कर्स की मजबूरी और परिस्थितियों के बारे में समझ आई। प्रॉस्टिट्यूशन उनके लिए एक प्रफेशन की तरह ही है। हम लोगों ने बेवजह इसे हौआ बना दिया है। मैं 'पार्च्ड' का तहे दिल से शुक्रिया करना चाहूंगी, क्योंकि इस फिल्म ने मुझे एक इंसान के रूप में काफी बदला है। अब परवाह नहीं किसी की सोच की मुंबई में स्ट्रगल वाले दिनों में जब मैं पीजी में रहती थी, तो वहां मुझे कई तरह के सवालों से गुजरना पड़ता था। शूटिंग से लेट आने पर वहां की ओनर मुझसे कहती थी कि मेरे घर में यह सब नहीं चलेगा और वह मेरे प्रफेशन को बेहद ही नीची नजरों से देखा करती थी। एक औरत ही अगर दूसरी औरत के बारे में यह सोच रखे, तो फिर समाज में बदलाव तो आने से रहा। मैंने फौरन वह घर छोड़ दिया। मुझे लोगों की ऐसी सोच से पहले बहुत तकलीफ होती थी। मेरे ज्यादातर दोस्त लड़के हैं, तो कई लोगों को इससे भी प्रॉब्लम होती थी। वे मेरे बारे में गलत धारणा बनाते थे। पहले बुरा लगता था, लेकिन अब मैं इसकी परवाह नहीं करती। जिंदगी में ऐसे मोमेंट भी आने चाहिए एक औरत के रूप में मैंने कई बार खुद पर गर्व महसूस किया है, तो कई बार मुझे हीनता का शिकार भी होना पड़ा है। हाल ही की बात है। एक साउथ की फिल्म के लिए मुझे ऑफर आया। जब डायरेक्टर से फोन पर बात हुई, तो उन्होंने मुझे अपनी फिल्म में रोल के लिए कॉम्प्रमाइज करने को कहा। उनका इशारा शारीरिक संबंध बनाने से था। पता नहीं उस वक्त मेरे अंदर कहां से कॉन्फिडेंस आ गया। पहले तो मैंने उन्हें मना कर दिया, लेकिन दोबारा उनका कॉल आया तो मैंने गुस्से से उबलते हुए उन्हें खूब खरी-खोटी सुना दी। मैंने कहा कि एक रोल की खातिर मैं अपने शरीर को नहीं बेच सकती। मुझे लगता है कि जिंदगी में ऐसे मोमंट भी आने चाहिए, तब ही हम खुद की स्ट्रेंथ को पहचान पाएंगे। मुझे खुद पर गर्व है कि आज मैं जो भी हूं, खुद के दम पर हूं। मैंने अपनी शर्तों पर काम किया है। मुझे कभी भी मजबूरी में कुछ नहीं करना पड़ा। मेरे पैरंट्स ने हर कदम पर मेरा सपॉर्ट किया है। मैंं और राधिका अच्छे दोस्त बन गए 'पार्च्ड' में मेरे ज्यादातर सीन राधिका आप्टे के साथ ही थे, तो ऐसे में सेट पर हमारे बीच गहरी दोस्ती हो गई थी। जब मैं, राधिका और तनिष्ठा साथ में होते थे, तो जमकर मस्ती-मजाक करते थे। सबसे मजेदार बात यह थी कि सेट पर लड़कियों की संख्या ज्यादा थी। चूंकि फिल्म की कहानी औरतों की मनोस्थिति और उनके द्वारा लिए गए साहसिक कदम पर आधारित थी, तो सेट पर भी वह बोल्डनेस देखने को मिलती थी। हम सभी लड़कियां जब सेट पर बेधड़क पीरियड्स के बारे में बात करती थीं, तो वहां मौजूद लड़के काफी असहज हो जाते थे। लेकिन धीरे-धीरे उस माहौल में रहते हुए वे हमारे प्रति काफी संवेदनशील हो गए। वे हमारे संग रहकर हमारी ही तरह बर्ताव करने लगे थे। अपने आपको लेकर थोड़ी कन्फ्यूज हूं जब भी महिला सशक्तीकरण या नारीवाद की बात आती है, तो मैं खुद को लेकर थोड़ी कन्फ्यूज हो जाती हूं। मैं सोचती हूं कि मैं इसके साथ हूं या फिर इसके खिलाफ। दरअसल, आप अपने आस-पास देखेंगे तो पाएंगे कि कई महिलाएं अपने अधिकारों का गलत इस्तेमाल करती हैं। यह देखकर कोफ्त होती है और उन पर गुस्सा भी आता है। वहीं जब बात हक की आती है, तो सोचती हूं कि हमें हमारे सारे हक मिलने चाहिए। वैसे मैं मानती हूं कि नारीवाद का मतलब यह कतई नहीं है कि पुरुषों को नीचा दिखाया जाए। हम महिलाएं कुछ साबित कर किसी से आगे निकलने की होड़ में नहीं हैं। हम तो बस यही चाहती हैं कि लोग हमें बराबरी का दर्जा दें। बस, किसी के टैलंट को उसके जेंडर ने नहीं आंका जाए।
नवाजुद्दीन सिद्दीकी की अदाकारी का लोहा इंडस्ट्री में हर कोई मानने लगा है। अमिताभ बच्चन और सलमान खान के बाद अब वह शाहरुख खान के साथ फिल्म ‘रईस’ में नजर आने वाले हैं। आमिर खान भी उनकी अदाकारी के कायल हैं। हाल ही में उन्हें फिल्म ‘रमन राघव’ में अपने किरदार के लिए एशिया का ऑस्कर कहे जाने वाले एशिया पेसिफिक स्क्रीन अवॉर्ड्स में स्पेशल मेंशन कैटिगरी के तहत बेस्ट एक्टर के अवॉर्ड से नवाजा गया। पिछले दिनों नवाज दिल्ली आए, तो हमने उनकी अदकारी से जुड़े हर पहलू पर उनसे बातचीत की... लगातार नए प्रयोग पर नवाजुद्दीन सिद्दिकी इन दिनों अपने किरदारों के साथ नए नए प्रयोग कर रहे हैं और इसी वजह से अब वह खालिस निगेटिव, ग्रे शेड वाले और कॉमिक किरदारों से आगे बढ़कर पर्दे पर एक अलग तरह के हीरो के रूप में नजर आने लगे हैं। कुछ समय पहले फिल्म 'फ्रीकी अली' में वह सॉफ्ट रोमांटिक किरदार में नजर आए थे, तो अब आने वाली फिल्म 'मुन्ना माइकल' में वह टाइगर श्रॉफ जैसे बेहतरीन डांसर के साथ डांस करते नजर आएंगे। 'रईस' में भी वह एक पुलिस अफसर का पॉजिटिव किरदार निभा रहे हैं। इसके अलावा वह दो अन्य बेहद गंभीर भूमिकाओं में भी दिखने वाले हैं। एक तरफ फिल्म 'मंटो' में वह मशहूर लेखकर सदाअत हसन मंटों के किरदार में नजर आएंगे, तो वहीं फिल्म 'कन्फेशन ऑफ सुल्ताना डाकू' में वह मशहूर सुल्ताना डाकू के किरदार को पर्दे पर उतारते नजर आएंगे। हमारे दर्शक अभी रेडी नहीं हैं नवाज मानते हैं कि हमारे सिनेमा और दर्शकों के माइंडसेट में बदलाव तो हो रहा है, मगर उसकी रफ्तार बहुत धीमी है। यही वजह है कि हमारी जिन फिल्मों को विदेशों में इतनी सराहना मिलती है, उन्हें यहां कोई पूछता ही नहीं है। वह कहते हैं, 'हमारे यहां माइंडसेट अभी उतना नहीं बदला है और यह बहुत बड़ी समस्या है। जब कान फिल्म फेस्टिवल में 'रमन राघव' की स्क्रीनिंग हुई, तो वहां उसे जबर्दस्त तारीफें मिली, मगर जब हमारे यहां फिल्म रिलीज हुई, तो उसे सबने ऐसे उड़ाया जैसे पता नहीं हमने क्या बना दिया। शायद हमारे दर्शक अभी इस तरह की फिल्मों के लिए रेडी नहीं है। एक तरफ वो लव स्टोरीज और रोमांस वाली फिल्में देखते हैं, जिनमें गाने होते हैं, डांस होता है, एक्शन होता है और उसमें दर्शकों को मजा आता है। मगर ऐसी फिल्मों का रिऐलिटी से कोई वास्ता नहीं होता। दूसरी तरफ 'रमन राघव' जैसी फिल्म लगती है, तो लोगों को लगता है कि ये क्या आ गया। हालांकि वो भी एंटरटेनिंग फिल्म थी, पर उसमें एक अलग तरह का एंटरटेनमेंट था।' अंग्रेजी बोलने वाला डाकू नवाज इंटरनैशनल प्रोजेक्ट 'कन्फेशन ऑफ सुल्ताना डाकू' पर काम शुरू करने वाले हैं। नवाज के मुताबिक, 'यह इसी नाम से लिखे गए एक नॉवेल पर आधारित कहानी है। वह बताते हैं, जब हम छोटे थे और अपने गांव में सर्दियों के दिनों में डकैती के डर से लिहाफ में दुबके रहते थे, तब मेरे पिताजी पिता जी सुल्ताना डाकू की कहानी सुनाते थे। उसके बारे में बहुत सारे मिथ थे, पर कई चीजें सच भी थीं। यह पहलाडाकू था, जो इंग्लिश में बात करता था, क्योंकि वह अंग्रेजों के टाइम का डाकू था। वह तीन भाषाओं में बात करता था जिनमें हिंदी, इंग्लिश और लोकल लैंग्वेज भंतू शामिल है। यह बड़ा ही मजेदार कैरक्टर है। अभी इस प्रोजेक्ट पर काम चल रहा है और पांच छह महीने में शूटिंग शुरू होगी।' इसके अलावा नवाज मशहूर लेखक सदाअत हसन मंटो के जीवन पर बनी रही फिल्म 'मंटो' में भी लीड रोल करने जा रहे हैं, जिसे वह बेहद चैलेंजिंग मानते हैं। इस फिल्म के लिए भी नवाज काफी तैयारियां कर रहे हैं। अनुराग के बारे में क्या कहूं नवाजुद्दीन भी मानते हैं कि इंडस्ट्री में एक दमदार ऐक्टर के रूप में उन्हें पहचान दिलाने में निर्माता-निर्देशक अनुराग कश्यप का बहुत बड़ा रोल रहा है। हाल ही में जिस फिल्म 'रमन राघव' के लिए उन्हें एशिया पेसिफिक स्क्रीन अवॉर्ड्स में स्पेशल मेंशन कैटिगरी के तहत बेस्ट एक्टर का अवॉर्ड मिला, वह फिल्म भी अनुराग ने ही बनाई थी। नवाज कहते हैं, 'यह बहुत बड़ा अवॉर्ड है और बहुत कम लोगों को इसके बारे में पता है। ये एशिया का ऑस्कर है। इसमें कई देशों की फिल्में आती हैं और दुनिया के कई बड़े और बेहतरीन कलाकारों के नाम बेस्ट ऐक्टर के अवॉर्ड की दौड़ में रहते हैं। ऐसे में यह अवॉर्ड मिलना मेरे लिए बहुत बड़ी बात है।' जहां तक अनुराग के साथ अपनी रिलेशनशिप का सवाल है, तो उस पर नवाज कहते हैं, 'मैं हमारे रिश्ते को कोई नाम नहीं देना चाहता। वह मेरे बड़े भाई भी हैं, दोस्त भी हैं, मेंटर भी हैं, मेरे डायरेक्टर भी हैं, पर हमारी रिलेशनशिप ऐसी है कि जब मैं उनके साथ बैठता हूं, तो सिवाय सिगरेट और लाइटर लेने देन के अलावा हमारी और कोई बात ही नहीं होती। हां, जब हम कोई फिल्म साथ कर रहे होते हैं, तब जरूर कैरक्टर और स्टोरी पर चर्चा होती है। अनुराग जितने टैलंटेड हैं, मैं उसका आधा पर्सेंट भी नहीं हूं। मैं हमेशा अनुराग की तरह सोचने की कोशिश करता हूं, पर जब भी टाइम आता है, वह मुझसे आगे ही रहता है। वह इकलौता ऐसा डायरेक्टर है, जिसे पूरी दुनिया जानती है और वो हमारे न्यू सिनेमा को पूरी दुनिया में रीप्रेजेंट कर रहा है।' शाहरुख के साथ काम का अलग मजा 'रईस' में पहली बार शाहरुख खान के साथ काम करने के अपने अनुभव का जिक्र करते हुए नवाज बताते हैं, 'बहुत पहले से मेरी इच्छा थी कभी शाहरुख के साथ काम करने की, अब जाकर वह मुराद पूरी हुई। उनके साथ काम करने का मेरा अनुभव बहुत अच्छा रहा। वह कभी भी सेट पर स्टारडम नहीं दिखाते। वह सभी के साथ बहुत दोस्ताना तरीके से रहते हैं। उनके साथ काम करने का मजा ही अलग रहा। इससे पहले मैंने फिल्म 'कहानी' में आईबी ऑफिसर का रोल किया था, मगर यह किरदार उससे अलग है। इस फिल्म में मैं एसीपी मजूमदार का किरदार निभा रहा हूं।' टाइगर से सीख रहा हूं डांस आने वाली फिल्म 'मुन्ना माइकल' में नवाज डांस करते नजर आएंगे। उन्होंने बताया कि इस फिल्म के लिए वह अपने को- ऐक्टर टाइगर श्रॉफ से डांस सीख रहे हैं। टाइगर की तारीफ करते हुए नवाज कहते हैं, 'वह बेहतरीन डांसर है। डांस उसके ब्लड में है। उसके सामने डांस करते वक्त मेरी हालत खराब हो जाती है। इस फिल्म में मेरा बहुत प्यारा और लाइट कैरक्टर है। इसमें दो बंदे हैं, एक डांसर है और एक डांस सीखना चाहता है। उनके बीच कैसा कॉम्पिटिशन चलता है, उसी की कहानी है 'मुन्ना माइकल'। 'मुगल-ए-आज़म' का ड्रीम रोल अपने ड्रीम रोल के बारे में पूछने पर नवाज बताते हैं, 'वैसे तो मैंने कभी इस बारे में ज्यादा नहीं सोचा। मेरी कोशिश यही रही कि मुझे जो भी किरदार निभाने को मिले, उन्हें मैं ऐसे निभाऊं कि वो किरदार यादगार बन जाए। मगर हां, इतना जरूर है कि कभी मौका मिला तो 'मुगल-ए-आज़म' में दिलीप कुमार साहब ने जिस तरह का रोल किया था, वैसा ही रौबदार एटीट्यूड वाला रोल मैं जरूर करना चाहूंगा।' नवाज अपने किरदारों के साथ भी और एक्सपेरिमेंट्स करना चाहते हैं। वह कहते हैं, 'एक कलाकार के नाते मैं हर तरह के किरदार करना चाहता हूं और यह मेरी खुशनसीबी है कि आज मेरे पास जिस तरह के किरदारों के ऑफर आ रहे हैं, वो बहुत कम ऐक्टर्स को नसीब होते हैं। हर इंसान के अंदर जो एक हजार इंसान होते हैं, मैं उन्हें एक्सप्लोर करना चाहता हूं और इस जर्नी के लिए पूरी लाइफ भी कम है। मैं ऐसे रोल करना चाहता हूं, जिनको करते वक्त मुझे यह सोचकर डर लगे कि पता नहीं मैं वो रोल कर पाऊंगा कि नहीं।'
एक दिन अपनी दोस्त मंडली के साथ सुखी और आलिया रेस्तरां में डिनर करने आते है। यहां पर उनकी टेबल पर सर्विस कर रहा वेटर आलिया के साथ बैठे सुखी को पहचान लेता है। दरअसल, वेटर भी सुखी की तरह एक स्ट्रगलर ऐक्टर है जो अपनी रोजीरोटी चलाने के लिए रेस्तरां में वेटर का काम भी कर रहा है। वेटर कुछ दिन पहले एक ऑडिशन देने के लिए कास्टिंग एजेंट आलिया को भी मिल चुका है, सो वह आलिया को भी जानता है। वेटर इन सभी दोस्तों के बीच जब सुखी सिंह की जब असलियत खोलता है तो आलिया अपने और सुखी के बीच हुई कुछ दिनों के लिए बॉयफ्रेंड बनने की डील के बारे में अपने फ्रेंड्स को साफ-साफ बता देती है। इस सचाई को जानने के बाद सभी पार्टी छोड़कर वहां से चले जाते है। वहीं, आलिया और सुखी एक दूसरे से दूरियां बना लेते है। इसी बीच आलिया को अहसास होने लगता है कि आज तक वह अपने लिए जिन खूबियों वाले मिस्टर राइट की तलाश कर रही थी वैसी खूबियां किसी एक इंसान में मिलना नामुमकिन है। और अगर वह किसी के एक के साथ सबसे ज्यादा खुश रह सकती है और कोई उसे अच्छी तरह से जान पाया है तो वह सुखी सिंह ही है। वह यह बात स्वीकार करती है कि लाइफ पार्टनर के लिए परफेक्शन से कहीं ज्यादा राइट चॉइस जरूरी है, क्योंकि लाइफ में कोई भी पूरी तरह से परफेक्ट नहीं होता। अगर कहीं भी आपको किसी भी हाल में अपना मिस्टर राइट मिल जाए तो उसे अपना बना लीजिए, लाइफ मजे में कट जाएगी।
'बिग बॉस 10' की सबसे चर्चित कंटेस्टंट बानी ने कई बार युवराज ठाकुर के साथ अपने रिलेशनशिप की ओर इशार किया है। हालांकि, युवराज ने कभी बानी के साथ अपने रिश्ते को लेकर कुछ कहा नहीं है और यहां तक कि यह भी बता चुके हैं कि वह 'बिग बॉस' नहीं देखते। शो में बानी अक्सर ही उनके टीशर्ट में दिखती हैं और उनकी तस्वीरें देख रोती हुई तक नज़र आई हैं। यहां तक कि गौरव को उन्होंने युवराज को लेकर हिंट भी दिया है, जो कि 'बिग बॉस' में एकमात्र उनके अच्छे दोस्त के रूप में जाने जाते हैं। लेकिन, यदि आपको ऐसा लग रहा हो कि केवल मनु और मोनालिसा के बीच ही इस घर में खिचड़ी पक रही है तो शायद आप गलत सोच रहे हैं। खैर, टेलिचक्कर के रिपोर्ट की मानें तो युवराज ठाकुर ने कन्फर्म किया है कि वह बानी को डेट कर रहे थे और बानी से उनकी मुलाकात जिम में हुई थी। उनसे जब 'बिग बॉस' में गौरव के साथ बानी की बढ़ती नज़दीकियों पर उनकी राय ली गई तो उन्होंने पहले तो कहा कि उन्होंने 'बिग बॉस' का एक भी एपिसोड नहीं देखा है और वह इस तरह के सवाल पर कुछ भी नहीं कहना चाहते। उनसे फिर पूछा गया कि गौरव को लेकर वह किसी तरह की असुरक्षा महसूस करते हैं? इसपर उन्होने कहा कि उनके मन में इसे लेकर किसी तरह की असुरक्षा नहीं है। हाल ही में गौरव और बानी ने वायरल वाइड फीवर टास्ट के दौरान बाथटब में हॉट ऐक्ट भी कर चुके हैं।अब देखना यह है कि दोनों आखिर कब तक अपने इस रिश्ते को सीक्रेट रख पाते हैं।
जेल से छूटने के बाद से अब तक संजय दत्त अपने परिवार के साथ वक्त बिता रहे हैं। इसके अलावा आजकल वे अपनी फिल्मों की तैयारी में भी लगे हैं। जेल के दौरान उनकी पत्नी मान्यता दत्त उनसे मिलने पुणे जाती थीं। यहां तक कि अगर मान्यता की तबीयत भी खराब है तो भी वे संजय से मिलना मिस नहीं करती थीं। संजय मान्यता की इस बात को याद करते हुए कहते हैं, 'मुझे नहीं पता कि जितना मान्यता ने मेरे लिए किया, उतना उसके लिए मैंने किया भी था या नहीं। उसकी वजह से मुझे रियलाइज हुआ है कि एक पत्नी की जिंदगी में कितनी अहमियत होती है। उसने मुझे एक घर दिया है, दो खूबसूरत बच्चे दिए हैं और मेरे मुश्किल वक्त में न सिर्फ मेरे साथ मजबूती से खड़ी रही है बल्कि उसने मुझे भी मजबूत बनाया है।' हालांकि संजय अपने बच्चों को जेल आने की इजाजत नहीं देते थे। अपने बच्चों के बारे में बताते हुए संजय कहते हैं, 'अब मेरे आने से वे खुश हैं। उन्हें पापा से डर नहीं लगता क्योंकि पापा ज्यादा अनुशासन के लिए नहीं कहते। मैं केवल यह चाहता हूं कि वे अच्छे इंसान के तौर पर बड़े हों।' अपने जेल के एक्सपीरियंस के बारे में संजय बताते हैं, 'जेल में मैंने भगवद् गीता, रामायण और पुराण पढ़ी। वहां मैंने मराठी सीखी और वर्कआउट करने के लिए बाल्टी और रस्सी का प्रयोग करता था। मैंने वहां पेपर बैग बनाने भी सीखे हैं। इसके अलावा मैंने वहां के रेडियो स्टेशन में भी काम किया है और जेल की नाटक मंडली में शामिल 60-70 कैदियों कोऐक्टिंग सिखाई।' बकौल संजय ज्यादातर कैदी पेशे से अपराधी नहीं हैं, बल्कि उन्होंने परिस्थितिवश गलती से क्राइम कर दिया। संजय कहते हैं, 'मैंने भी गलती की थी। मुझे ज्यादा जिम्मेदार होना चाहिए था, लेकिन तब मैं काफी यंग था। अब मैंने इसकी सजा भुगत ली है और आगे बढ़ चुका हूं।' संजय के अनुसार अगर वे वक्त को वापस पीछे ले जा सकते, तो वे अपने पैरंट्स की बात मानते और गिरफ्तारी के बाद कानून का पूरी तरह से पालन करते। संजय कहते हैं, 'हर नागरिक को कानून की पूरी जानकारी होनी चाहिए। क्योंकि अगर आप एक बार जेल चले गए तो कितने भी पैसे खर्च कर लीजिए, आप वापस आजादी नहीं पा सकते। साल 1993 में जब मैं एमएन सिंह (तात्कालिक जॉइन्ट कमिश्नर ऑफ पुलिस, क्राइम) के पास गया, तो उन्होंने फैसला लिया कि मुझ पर मुकदमा टाडा के तहत चलाया जाएगा। अगर तब मुझे टाडा का मतलब पता होता तो मैं इसके बारे में जरूर पूछता। मगर सुप्रीम कोर्ट के तहत मुझे आर्म्स एक्ट फॉर पोसैशन ऑफ ए राइफल के तहत सजा दी। मेरे लिए यह भी राहत की बात है कि सुप्रीम कोर्ट के फैसले में मुझ पर आतंकवादी या राष्ट्र विरोधी होने का ठप्पा नहीं लगा। अगर मेरे पिता (सुनील दत्त) होते तो उन्हें बहुत खुशी होती।' पत्नी मान्यता के साथ संजय दत्त संजय आगे कहते हैं, 'मुझे लगता है कि लोग मुझे इसलिए सम्मान देते हैं क्योंकि मैं भागा नहीं। मैंने अपनी सजा पूरी की और इज्जत के साथ बाहर आ गया।' जेल की सजा के दौरान यह भी खबरें थी कि संजय को जेल में खास सुविधाएं मुहैया करवाई जाती हैं जिनमें उसकी पैरोल भी शामिल थीं। इस पर संजय कहते हैं, 'जिन दिनों यह मुद्दा उठा उससे पहले मैंने 18 महीने जेल में गुजारे थे और इसलिए मैं फर्लो ले सकता था। हर रोज हजारों कैदी पैरोल पर बाहर आते हैं और हजारों लोग वापस जेल में जाते हैं, लेकिन उनके बारे में कोई बात नहीं करता। स्टारडम दोधारी तलवार है। खैर मैंने सभी परिस्थितियों का सामना किया और अब वे पीछे छूट चुकी हैं।' जेल में संजय अलग-अलग तरह के टैलंटेड लोगों से भी मिले जिनमें से वे सजा काट रहे जिशान और डॉ. समीर की लिखी हुए स्क्रिप्ट भी साथ लाए हैं। दोनों कैदियों से संजय की मुलाकात रेडियो स्टेशन में हुई थी और उन्होंने एक आइडिया संजय से शेयर किया। संजय ने इस आइडिया को स्क्रिप्ट में बदलने के लिए उन्हें प्रोत्साहित किया। संजय बताते हैं, 'ये स्क्रिप्ट मैंने साजिद-फरहाद को दे दी है। इस फिल्म को वे दोनों मेरे लिए डायरेक्ट करेंगे। स्क्रिप्ट फाइनल होने के बाद हम कलाकारों का चयन करेंगे। फिल्म के लिए हमें कुछ यंग एक्टर्स की जरूरत पड़ेगी।' संजय दत्त जब इस साल 25 फरवरी को जेल से बाहर आए, तो उनकी बायोपिक बना रहे डायरेक्टर राजू हिरानी ने उनका एक शॉट लिया था। इस पर संजय कहते हैं, 'मैं खुद उस समय हैरान था। मुझे नहीं पता कि क्या शॉट लिया गया है। मुझे तो यह भी नहीं पता है कि मैं फिल्म में हूं या नहीं। इस फिल्म की शूटिंग दिसंबर में शुरू होगी। राजू अभी भी फिल्म लिख रहे हैं। उनके साथ मेरी 900 घंटे की बातचीत रिकॉर्ड है, जिसमें से उन्हें ढाई घंटे की फिल्म बनानी है। वे फिल्म का पहला ड्राफ्ट तैयार होने से पहले मुझसे इस बारे में बातचीत नहीं करना चाहते।' संजय की अगली फिल्म शैली चोपड़ा की 'मार्को भाऊ' होगी। इस फिल्म की शूटिंग भी दिसंबर तक ही शुरू हो पाएगी। Read this story in English: Sanjay Dutt: People respect me because I didn't run away
बॉलिवुड सिलेब्रिटीज के लुक्स से लेकर ऐक्टिंग तक पर बेहद अटपटे ढंग से सवाल खड़े करने वाले केआरके यानी कमाल राशिद खान इन दिनों खुद सवालों के घेरे में आ गए हैं। केआरके की प्रड्यूसर कुमार मंगत के साथ रिकॉर्डिंग सामने आई है, जिसमें वह करण जौहर से 25 लाख रुपए लेकर उनकी फिल्म ऐ दिल है मुश्किल की पब्लिसिटी की बात कर रहे हैं। अपनी सफाई देने मीडिया के सामने आए केआरके ने इस सबका ठीकरा अजय देवगन के सिर फोड़ा। बकौल केआरके, 'अजय देवगन मेरे कंधे पर बंदूक रखकर करण जौहर पर निशाना साध रहे हैं। करण के साथ अपनी लड़ाई में अजय ने मुझे बलि का बकरा बनाया। अजय सीधे जाकर करण को गोली मार दें, लेकिन मुझे बलि का बकरा न बनाएं।' 'शोरगुल' की पब्लिसिटी के लिए थे पैसे केआरके ने माना कि वह पैसे लेकर फिल्मों की पब्लिसिटी करते हैं। लेकिन ऐसी फिल्मों का वह रिव्यू नहीं करते। उन्होंने बताया कि शोरगुल और वन नाइट स्टैंड जैसी फिल्मों की पॉजिटिव पब्लिसिटी के लिए उन्हें 10 से 12 लाख रुपए मिले, लेकिन इन फिल्मों का उन्होंने रिव्यू नहीं किया। केआरके ने यह भी कहा कि कुमार मंगत के साथ लीक हुई उनकी बातचीत 10 से 12 दिन पुरानी है। लेकिन जब ये पूछा गया कि इतनी पुरानी बातचीत में ऐ दिल है मुश्किल के टीजर के तारीफ की बात कहां से आ गई? तो केआरके बोले, 'शायद मैंने पहले कोई ट्वीट किया होगा।' मैंने पैसे नहीं लिए थे ऑडियो टेप की सच्चाई के सवाल पर केआरके ने कहा, 'वह बातचीत बिल्कुल सही है। लेकिन करण जौहर से 25 लाख लेने की बात मैंने सिर्फ कुमार मंगत को टालने के लिए कही है। मुझे करण से कोई पैसे नहीं मिले हैं। 3 मिनट 8 सेकेंड की रिकॉर्डिंग अगर आप सुनें, तो पता चलेगा कि तीन मिनट तक मैं उन्हें समझाने की कोशिश कर रहा हूं कि मैं किसी को फेवर नहीं कर रहा, लेकिन जब वह नहीं माने तो उन्हें टालने के लिए मुझे यही बहाना सूझा कि कह दूं कि करण से पैसे लिए हैं। इसलिए फेवर कर रहा हूं।' केआरके ने कहा कि कुमार मंगत मेरे अच्छे दोस्त रहे हैं। मैंने उनके साथ दो फिल्में भी प्रड्यूस की हैं। (केआरके ने अपने नाम कुमार मंगत का एक चेक भी दिखाया।) ऐसे में मैं उनका फोन ऐसे नहीं काट सकता था। लेकिन कुमार मंगत ने दोस्ती के नाम पर धोखा दिया। उन्होंने मेरी पर्सनल बातचीत लीक की। अब मैं किसी से फोन पर बात नहीं करूंगा। क्या पता कौन उसे रिकॉर्ड करके कैसे पेश कर ले?
उपमा सिंह, नवभारत टाइम्स रणदीप हुड्डा अभी अपनी पिछली फिल्म सरबजीत के लिए ही वाहवाही बटोर रहे हैं। वहीं इस शुक्रवार को उनकी नई फिल्म 'दो लफ्जों की कहानी' थिएटर में दस्तक देगी जबकि जुलाई में उनकी फिल्म सुल्तान रिलीज होगी। पेश है उनसे बातचीत- सरबजीत के लिए आपको बहुत तारीफें मिलीं। आपने मेहनत भी खूब की। जब आपने खुद को पर्दे पर देखा, तो क्या एहसास था? मैं तो अपनी गलतियां ही देख रहा था कि अगली पिक्चर में ये नहीं करूंगा। मैं अपनी फिल्मों को इसी तरह देखता हूं कि ये ठीक नहीं है, वो ठीक नहीं है। ये डायलॉग ऐसे बोलना चाहिए था। ये मैं और अच्छा कर सकता था। अपनी फिल्म देखते वक्त मेरी इस तरह की सोच होती है। अपनी फिल्म को मैं सिर्फ फिल्म की तरह तभी देखता हूं, जब पैरंट्स के साथ देखता हूं। कुछ साल पहले रणदीप में एक आग थी कि मुझे बॉलिवुड पर छा जाना है। अब जबकि आप छा चुके हैं, तो वह आग कुछ शांत हुई? हंसकर, वो तो चालू ही रहती है। जो मैंने कर दिया उसे लेकर बैठना मेरी फितरत नहीं है। ये आग अब और बढ़ेगी ही, कि अब और कुछ अच्छा करना है। कैसे मैं अपने को और मोड़-तोड़ कर कुछ नया क्रिएट करूं, क्योंकि मेरा मानना है कि कलाकार को मिट्टी की तरह होना चाहिए, जो हर किरदार में खुद को ढाल ले। मेरे ख्याल से जितनी मुझे प्यार और वाहवाही मिल रही है, उससे मेरी आग और बढ़ गई है, कम नहीं हो गई है। हालांकि मेरा गुस्सा काफी शांत हो गया है, लेकिन फिर भी वह कभी-कभी निकल आता है। आखिर कोई भी इंसान परफेक्ट नहीं होता। बॉलिवुड के पॉपुलर अवॉर्ड्स के बारे में आपकी क्या राय है? क्या लगता है कि उसमें किसी तरह का भेदभाव होता है? देखिए, वह मुझे पता नहीं कैसे होता है। मैं तो जब हाइवे के लिए नॉमिनेटेड था, तो अवॉर्ड्स फंक्शन में गया था, क्योंकि मुझे साजिद नाडियाडवाला ने बोला, इम्तियाज ने बोला कि भई जाना चाहिए। उससे पहले कभी मैं अवॉर्ड फंक्शन में गया ही नहीं था। उनके कहने पर मैं गया और पूरे अवॉर्ड सेरेमनी में सिर्फ तालियां बजाता रहा। इसलिए उसमें क्या होता है पीछे, क्या नहीं होता है मुझे नहीं पता। मैं अवॉर्ड्स के लिए काम करता भी नहीं हूं। मुझे नहीं लगता कि मुझे अवॉर्ड मिल जाएगा, तो मैं और बेहतर काम करने लगूंगा या अवॉर्ड नहीं मिलेगा तो मेरा काम रद्दी है। अगर आपकी श्रद्धा है, अवॉर्ड देते हैं तो थैंक यू वेरी मच और अगर नहीं देते हैं, तो भी क्या फर्क पड़ता है! 'ढाई आखर प्रेम का' सुना था, आप कौन सी 'दो लफ्जों की कहानी' सुना रहे हैं? (हंसते हुए) बहुत खूबसूरत सी कहानी है। प्यार को आप दो लफ्जों में बयां नहीं कर सकते। किसी से पूछिए, प्यार को दो लफ्जों में बताओ, तो वह बता नहीं पाएंगे। यह दो ऐसे लोगों की जो अकेले हैं और मलयेशिया में रहते हैं, इत्तेफाक से वे मिलते हैं, लेकिन उनकी जिंदगी में एक और बड़ा इत्तेफाक है, जो उन्हें पता नहीं होता। आम तौर पर हर लड़के की एक फैंटेसी होती है कि वह अपने घूंसों के बल पर लड़की को बचा के रखे या प्रॉटेक्ट करे और हर लड़की की भी यही फैंटेसी होती है कि मेरा पार्टनर स्ट्रॉन्ग हो, मेरे लिए दुनिया से लड़ जाए और मेरे लिए जान न्यौछावर कर दे। ये उसी फैंटेसी की कहानी है। एक ऐसे आदमी की कहानी है जिसने फाइटिंग छोड़ दी है, वह कैसे फिर से प्यार के लिए लड़ बैठता है। लेकिन बॉक्स ऑफिस पर आपका मुकाबला अमिताभ बच्चन से है। उनकी फिल्म 'तीन' भी 10 जून को ही रिलीज हो रही है? ओह, ऐसा है क्या? (हैरान होकर) मुझे पता नहीं है। खैर, हर फिल्म अपनी ऑडियंस ढूंढ लेती है। फिर मेरी तो इधर हर महीने एक फिल्म रिलीज हो रही है। अप्रैल में लाल रंग, मई में सरबजीत, जून में दो लफ्जों की कहानी और जुलाई में सुल्तान, तो मेरे करियर में रिलीज की जो कसर रह गई थी, वो एक बार में पूरी हो गई। इसीलिए कहते हैं कि भगवान जब देता है तो छप्पर फाड़कर देता है। हालांकि अब ये फिल्में एक साथ आ रही हैं तो इसमें मैं कुछ कर नहीं सकता। मुझे बस इस बात की खुशी है कि इनके एक साथ आने से लोग वो अंतर देख पाएंगे, जो मैं अपनी हर फिल्म, हर किरदार में लाने की कोशिश करता हूं। इधर हर एक्टर बायोपिक करना चाहता है। आपकी रंगरसिया, मैं और चार्ल्स, सरबजीत से बायोपिक की हैट्रिक हो गई...! आप फेवरिट हो गए हैं बायोपिक के लिए? हैट्रिक से भी कहीं ज्यादा। मेरी फिल्म डी में मेरा रोल दाउद पर बेस्ड था। रिस्क में दया नायक पर बेस्ड था। वन्स अपॉन ए टाइम इन मुंबई में मेरा करैक्टर वाईसी पवार साहब का था। मैं और चार्ल्स में चार्ल्स शोभराज का रोल था। रंगरसिया में राजा रवि वर्मा का। बीबा बॉयज में बिंदी जोहल और फिर सरबजीत में सरबजीत का। ये बस होता जा रहा है। मैं कोई ऐसा सोच समझकर बायोपिक नहीं कर रहा।
मौजूदा विषयों पर फिल्म बनाने के लिए मशहूर डायरेक्टर प्रकाश झा नोटबंदी को सपोर्ट कर रहे हैं। हालांकि नोटबंदी पर फिल्म बनाने के बारे में वह कहते हैं कि ऐसे विषयों पर फिल्म बनाने में समय लगता है। अपनी पिछली सक्सेसफुल फिल्म 'जय गंगाजल' में प्रकाश झा ने ऐक्टिंग भी की थी। प्रस्तुत है प्रकाश से हुई बात-चीत... 'जय गंगाजल' में ऐक्टिंग का एक्सपीरियंस कैसा रहा? ऐक्टिंग को मैं एक्सपेरिमेंट नहीं कहूंगा, क्योंकि एक फिल्मकार डायरेक्शन भी करता है। राइटिंग भी करता है और ऐक्टिंगभी कर सकता है। इसलिए मैंने भी जय गंगाजल में ऐक्टिंग की। मुझे लगा कि फिल्म में पुलिस इंस्पेक्टर का रोल मैं बेहतर तरीके से कर पाऊंगा, तो मैंने उसको किया। अभी तक मुझे कभी ऐसा नहीं लगा, तो मैंने इससे पहले ऐसा नहीं किया। अगर आगे भी मुझे कभी ऐसा लगेगा, तो मैं फिल्मों में ऐक्टिंग जरूर करूंगा। मैं सिर्फ इतना कहूंगा कि ऐक्टिंग करके मुझे मजा आया और मेरा रोल काफी दिलचस्प रहा। आप मौजूदा विषयों पर फिल्म बनाते हैं। क्या नोटबंदी पर भी फिल्म बनाएंगे? सिनेमा में वक्त लगता है। इसलिए नोटबंदी पर आप इतनी जल्दी फिल्म नहीं बना सकते। पहले आपको प्लॉट तलाशना होता है। फिर स्क्रिप्ट लिखी जाती है। उसके बाद कास्टिंग होती है। फिर प्री-प्रॉडक्शन, प्रॉडक्शन और पोस्ट-प्रॉडक्शन के तमाम काम होते हैं। इसलिए किसी भी रियल विषय पर एकदम से फिल्म नहीं बनाई जा सकती। न सिर्फ नोटबंदी बल्कि तमाम परिवर्तन रोजाना हो रहे हैं, उन पर भी आप फिल्म नहीं बना सकते। टि्वटर पर आप नोटबंदी को सपोर्ट कर रहे हैं? इसमें कोई शक नहीं है कि नोटबंदी का फैसला पब्लिक की बेहतरी और ब्लैक मनी पर रोक लगाने के लिए लिया गया है। कैशलेस इकॉनमी वाकई देश के लिए अच्छा कदम होगा। लेकिन हाल-फिलहाल में कैश की कमी की वजह से आम लोगों को काफी परेशानी भुगतनी पड़ रही है। हमें समझना होगा कि यह हमारी बेहतरी के लिए ही उठाया गया कदम है। इसलिए हमें इसके असल लक्ष्य को समझते हुए इसे सपोर्ट करना ही चाहिए। फिल्मवालों को इससे क्या परेशानी हो रही है? फिल्मवालों को बेशक काफी दिक्कतें फेस करनी पड़ रही हैं। हमें बहुत सारे कैश पेमेंट देने पड़ते हैं, लेकिन हम उन्हें नहीं कर पा रहे हैं। मेरी फिल्म में अगर एक दिन में 500 लोगों की जरूरत है, तो उन 500 को डेली वेज देना बेहद मुश्किल काम है। आप उन्हें इतने सारे चेक भी साइन करके नहीं दे सकते। इसके अलावा सबके अकाउंट भी नहीं हैं, और तो और उनके पास अकाउंट खुलवाने के लिए जरूरी दस्तावेज भी नहीं हैं। ऐसे में, हमें शूटिंग के दौरान दिक्कत तो काफी हो रही है। फिलहाल हम लोग लेबर को तीन-चार के ग्रुप में पेमेंट कर रहे हैं। आजकल आप टि्वटर पर काफी ऐक्टिव रहते हैं? टि्वटर आज की दुनिया में अच्छा और जरूरी माध्यम है। इसके माध्यम से आप डायरेक्टली लोगों के टच में आ पाते हैं। अपनी बात आप कह पाते हैं और आपको बेहतर फीडबैक मिल पाता है। मुझे लगता है कि टि्वटर यूज करने से मैं बुढ़ापे से बचपन की ओर लौट रहा हूं। इतनी फिल्में बनाने के बाद अब कैसा लगता है आपको? मेरे लिए कभी भी ज्यादा फिल्में बनाना टारगेट नहीं रहा। मेरे लिए आज भी हर नई फिल्म मेरी पहली फिल्म ही होती है। मुझे उसे लेकर नर्वसनेस भी होती है। ऐसा मन में कभी नहीं आता कि मैंने इतनी फिल्में बना ली हैं, तो अब मैं कुछ भी कर सकता हूं। यही वजह है कि आपको हमेशा मेरी फिल्मों में कुछ नया मिलेगा। 'द ग्रेट इंडियन फिल्म एंड लिटरेचर फेस्टिवल' में आप किस विषय पर बात करेंगे? गुड़गांव में हो रहे 'द ग्रेट इंडियन फिल्म एंड लिटरेचर फेस्टिवल' में फिल्म फेस्टिवल और बुक फेस्टिवल साथ में होना अपने आप में अनूठा प्रयोग है। मेरे ख्याल से सिनेमा भी एक तरह का साहित्य ही है और फिल्म निर्माता भी जो बनाते हैं, वह एक तरह का दृश्य और श्रव्य साहित्य ही है। मैं इस फेस्टिवल में सिनेमा पर बात करूंगा, क्योंकि मैं खुद को इतना पढ़ा-लिखा नहीं मानता कि मैं साहित्य पर बात करूं।'
करन जौहर अपने शो 'कॉफी विद करन' में रविवार को बिल्कुल अनोखी जोड़ी लेकर हाजिर हुए। रणबीर कपूर और रणवीर सिंह की इस जोड़ी ने शो में ढेर सारे गॉसिप और फन से दर्शकों का खूब मनोरंजन कराया। शो में वह सबकुछ था, जिसकी लोगों ने उम्मीद की थी। शो में दोनों ऐक्टर्स एनर्जी से भरपूर नज़र आए। हालांकि, जब उनसे यह सवाल किया गया कि वे एक-दूसरे के कितने अच्छे दोस्त हैं तो उन्होंने साफ कह दिया कि वे बेस्ट फ्रेंड नहीं हैं और शो पर सिर्फ इसलिए एकसाथ आए हैं, क्योंकि करन ने उन्हें बुलाया है। बता दें कि इससे पहले भी दोनों ऐक्टर इस शो में आ चुके हैं, लेकिन अलग-अलग। शो में एंट्री के दौरान दोनों सितारों ने खूब मस्ती की और इसी दौरान दोनों से करन जौहर के जूते भी चुरा लिए और इन चुराए जूतों के साथ वे शो में पहुंचे। दोनों ने करन को यह कहा कि यदि उन्होंने प्रतिबंधित जोन से एक भी सवाल पूछा तो वे ये जूते उनके ऊपर फेंक देंगे। मजाक-मस्ती के दौरान दोनों ऐक्टर ने एक-दूसरे के काम की सराहना भी की। पहले तो रणवीर सिंह ने शो के शुरुआत में ही कह दिया था कि वह किसी से तुलना करना पसंद नहीं करते, लेकिन जैसे ही शो में आए अर्जुन कपूर ने रणबीर कपूर को बेहतर किसर बताया तो रणवीर खुश नहीं दिखे। हालांकि, जब उन्हें कटरीना कैफ के सॉन्ग पर डांस करने को कहा गया तो रणवीर ने गजब ऐक्टिंग की और इसके बाद उनके एक्सप्रेशन लाजवाब थे। शो में कई ऐसे मौके आए जब उन्हें एक-दूसरे के सामने अजीब सी स्थिति का सामना करना पड़ा। दोनों के बीच स्थिति तब हास्यास्पद हो गई, जब रणबीर ने कहा कि उन्हें उम्मीद है कि रणवीर सिंह और दीपिका के बच्चे कमाल के होंगे और इस दौरान रणबीर का एक्सप्रेशन देखने लायक था। ...और फिर तब जब रणवीर सिंह ने यह कहा कि रणबीर कपूर को कंगना रनौत के साथ डेट करना चाहिए तब रणबीर का एक्सप्रेशन बिल्कुल ब्लैंक था।
विद्या बालन को बॉलिवुड में लम्बे स्ट्रगल के बाद साल 2005 में रिलीज हुई फिल्म परिणीता से पहचान मिली थी। अब जबकि विद्या को फिल्म इंडस्ट्री में 11 साल पूरे हो चुके हैं, विद्या का कहना है कि उन्हें बॉलिवुड से उम्मीद से भी ज्यादा मिला है और उन्हें जितने भी अवसर मिले हैं, उसके लिए वह हमेशा शुक्रगुजार रहेंगी। विद्या बताती हैं, 'एक वक्त था, जब मैं चाहती थी कि मेरी एक फिल्म रिलीस हो जाए। अब मुझे भरोसा नहीं हो रहा है कि मैंने इंडस्ट्री में 11 साल बिता दिए। इतनी सारी फिल्मों में काम किया और इतने अच्छे लोगों का मुझे साथ मिला।' फिलहाल विद्या इन दिनों फिल्म तीन और अपनी पहली मराठी फिल्म एक अलबेला के लिए चर्चा में हैं। इस पर विद्या कहती हैं, 'मैं हमेशा से एक मराठी फिल्म में काम करना चाहती थी। मैं मुम्बई में पैदा हुई, पली-बढ़ी हूं। मैं मराठी कल्चर के बहुत ही करीब हूं।' विद्या आगे कहती हैं, 'मेरी मां को मराठी फिल्में देखने का शौक था। इसलिए मैं भी मराठी फिल्म देखा करती थी। तो कहीं न कहीं, आपके काम में भी आपकी पर्सनल लाइफ का प्रभाव नजर आता है।' फिल्म एक अलबेला में विद्या बालन ऐक्ट्रेस गीता बाली का किरदार निभा रही हैं। विद्या का कहना है, 'इस फिल्म में गीता बाली के रूप में गेस्ट अपियरेंस के तौर पर नजर आने का कारण था कि मुझे वह बहुत ही चार्मिंग लगती हैं।' लेकिन दोनों ही फिल्मों में विद्या बालन का कैमियो रोल ही है। इसका कोई खास कारण? इसके जवाब में विद्या कहती हैं, 'यह महज एक इत्तेफाक है कि मैं दो फिल्मों में कैमियो रोल अदा कर रही हूं और दोनों ही फिल्में एक ही महीने में रिलीज हो रही हैं।' विद्या बालन ने इंडस्ट्री के सभी बड़े सितारों के साथ काम किया है, लेकिन वह अभी तक बॉलिवुड के तीनों खान्स (सलमान, शाहरुख या आमिर) में से किसी के साथ नहीं नजर आई हैं। हमें विद्या की जोड़ी इनके साथ कब देखने को मिलेगी? इसके जवाब में विद्या कहती हैं, 'ये तो मुझे भी नहीं पता। मैं इस बारे में ज्यादा नहीं सोचती क्योंकि मुझे लगता है कि अपने काम से काफी खुश हूं। मैं यह सोचती ही नहीं कि क्या नहीं किया है या क्या किया जाना बाकी है।'
अभिनेता के रूप में रनवीर सिंह को इंडस्ट्री में बहुत कम समय में अलग-अलग तरह की फिल्में करने का अवसर मिला है। 'बाजीराव मस्तानी' जैसी ऐतिहासिक फिल्म के बाद अब वह आज के युग की प्रेम कहानी अर्थात 'बेफिक्रे' में नजर आएंगे। 'पद्मावती' की शूटिंग शुरू हो चुकी है। इस फिल्म में वे अल्लाउद्दीन खिलजी की भूमिका निभा रहे हैं। इस विशेष बातचीत में वे हमसे कई विषयों पर दिल खोलकर बातें कर रहे हैं। एक ऐक्टर होने के नाते सेट पर चुंबन या अंतरंग दृश्यों में अपनी हिरोइन को सहज करने की पहल की जिम्मेदारी क्या आपकी होती है? हां बिलकुल। यह जरूरी होता है कि इस तरह के प्रेम संबधी दृश्यों में आपकी हिरोइन सहज हो और उसे कम्फर्टेबल करने की जिम्मेदारी नायक की ही होती है। आमतौर पर मैं यह जिम्मेदारी निभाता हूं, मगर 'बेफिक्रे' में मेरा काम आदि ने कर दिया था। उन्होंने सेट पर एक ऐसी टीम इकट्ठा की कि किसी को भी कुछ अजीब नहीं लगा। पूरा क्रू फ्रेंच था तो सेट पर चुंबन या किसी भी तरह के इंटीमेट दृश्यों को लेकर हायतौबा नहीं हुई। हां, अगर हम फिल्मसिटी मुंबई में शूट कर रहे होते तो मेकअप दादा और लाइट चाचा की मौजूदगी में थोड़ी सी शर्म और हिचक लगती है। वैसे भी इस फिल्म के जरिए हम चुंबन को आम बना देना चाहते हैं। चुंबन या अंतरंग दृश्य ठूंसे हुए नहीं हैं, इसीलिए सेंसर ने भी इसे यूए सर्टिफिकेट दिया है। असल में यह एक पारिवारिक फिल्म है। आपको फिल्म देखकर प्यार वाली फीलिंग आएगी। रनवीर क्या अदाकार के रूप में 'बाजीराव मस्तानी' जैसी ऐतिहासिक फिल्म करने के बाद आपको अब उसके एकदम विपरीत आधुनिक युग की 'बेफिक्रे' में काम करने का मौका मिला है? वाकई मैं रोज इस बात का धन्यवाद अदा करता हूं कि मुझे सही वक्त पर अपने मनमुताबिक काम करने का मौका मिला है। मैं हर तरह की फिल्म में काम कर सकता हूं, चाहे वह 'बाजीराव' हो या 'दिल धड़कने दो' और अब 'बेफिक्रे', मेरे लिए अद्भुत रोमांटिक फिल्म है। हाल ही में रणबीर कपूर ने मुझसे कहा था कि जब भी आप एक युवा प्रधान रोमांटिक फिल्म में काम करते हैं तो चूंकि आपके पास कोई चरित्र विशेष नहीं होता तो आपके अपने व्यक्तित्व का पहलू ज्यादा निखर कर सामने आता है। इस शहरी लड़के में आप रनवीर सिंह की झलकियां देख सकेंगे। यह आपको किसी रोल विशेष में बांधेगा नहीं। इसके अलावा मुझे आदि (आदित्य चोपड़ा ) जैसे निर्देशक के साथ पहली बार काम करने का मौका मिला। 'बेफिक्रे' के बाद 'पद्मावती' आएगी। बैंडबाजा बारात' से लेकर 'बेफिक्रे' तक आदित्य चोपड़ा और आपके समीकरण में क्या परिवर्तन आया? आदि सर अब तक सिर्फ और सिर्फ शाहरुख खान साहब के साथ फिल्में बनाते आए हैं तो मेरे लिए यह बहुत बड़ी बात थी कि उन्होंने मुझे साइन किया। वह हमेशा से मेरे उस्ताद रहे और मैं उनका चेला, मगर इस फिल्म से अब हमारे बीच अभिनेता और निर्देशक का रिश्ता पनपा और इस रिश्ते के आयाम बहुत ही अलहदा हैं। हम दोनों की ट्यूनिंग बहुत अच्छी है और इस फिल्म के बाद उन्होंने तय किया है कि वे और ज्यादा फ़िल्में बनाएंगे और मैं ईश्वर से प्रार्थना करता हूं कि वह मुझे ही साइन करें। लोग कह रहे हैं कि आदित्य चोपड़ा जैसे बड़े बैनर के निर्देशक को 23 किसिंग सीन्स वाली बोल्ड फिल्म बनाने की क्या जरूरत थी? असल में आदि सर इस बात को लेकर काफी हताश और निराश थे कि रोमांटिक फिल्म में कोई ऐक्शन नहीं हो रहा है। रूमानी फिल्मों में 'वेन हैरी मेट सैली' उनकी पसंदीदा फिल्म रही है। वह इस नौजवां रोमांस में गहराई से यकीन करते हैं, मगर इस तरह की फिल्म को अब तक सहे तरीके से किसी ने भी नहीं भुनाया था। उनका कहना था कि आज से दो दशक पहले जब उन्होंने 'दिलवाले दुल्हनिया ले जाएंगे' जैसी रोमांटिक लव स्टोरी बनाई थी, तो वह उस दौर के लिए एक आदर्श प्रेम कहानी बन पड़ी थी, मगर आज के दौर की मोहब्बतवाली कहानी कहां है! यह एक हल्की-फुल्की मनोरंजक फिल्म है। चुंबन दृश्य कहानी का हिस्सा भर हैं। आपकी इतनी ऊर्जा का राज क्या है? सच तो यह है कि मेरे जीवन की साध पूरी हो गई। मेरी जिंदगी में इतनी बड़ी बात हो गई कि मैं साला मैं तो हीरो बन गया। जिस सपने को देखकर मैं पला-बढ़ा, जब वह पूरा हुआ तो लगा कि मैंने सब कुछ पा लिया तो मैं खुश क्यों न रहूं? अक्षय कुमार साहब भी मेरी इस बात से सहमत हैं। मैं इस बात का दिन-रात जश्न मनाता हूं कि मुझे हिंदी फिल्मों का हीरो बनने का मौका मिला और मैं हर तरह का हीरो बन रहा हूं। जब मैं हीरो बना तो मेरे अंदर खुशी का समंदर बहने लगा। मुझे लगा कि अपने आस-पास के लोगों के प्रति अपनी कृतज्ञता को कैसे दर्शाऊं तो मैंने सोचा कि जो भी मुझे मिले, मुझसे खुशी लेकर जाए और यही वजह है कि मैं हर वक्त खुश रहता हूं और एनर्जी को लोगों में बांटता-फिरता हूं। एक कहावत है कि आप जितनी ऊंचाई पर जाते हैं, उतना तनहा होते जाते हैं। क्या आपने कभी ऐसा महसूस किया है? मैं अपने परिवार और दोस्तों से बहुत ही गहराई से जुड़ा हूं, इसलिए मुझे अकेलपन का दर्द नहीं सताता। अगर मैं नाकाम भी होता तो परिवार और दोस्त साथ थे, हैं और आगे भी रहेंगे। सफलता में भी उन्हीं का साथ है। मैंने अपनी कामयाबी को कभी भी सिर नहीं चढ़ने दिया और न ही मैं नाकामी में देवदास बना हूं। मेरी फिल्में चलें या न चलें, मेरा परिवार और दोस्त तो हमेशा साथ रहेंगे। मेरे दोस्तों में नफजल और करन काफी नजदीक हैं। इन दिनों आपके और दीपिका के ब्रेकअप की चर्चाएं बहुत चल रही हैं। मैं समझ सकता हूं कि जब आप लोकप्रिय अदाकार होते हैं तो लोग आपके व्यक्तिगत जीवन में झांकने की उत्सुकता भी रखते हैं, जो बहुत ही स्वाभाविक भी है। मगर आपने देखा होगा कि मैं अपनी निजी जिंदगी की बातें सार्वजनिक करना पसंद नहीं करता। मुझे अपनी पर्सनल लाइफ के कारण सुर्ख़ियों में रहना पसंद नहीं है। मैं भी देख रहा हूं कि मेरे और दीपिका के बारे में रोजाना कुछ न कुछ लिखा जा रहा है, वो लोग अपने हिसाब से लखते हैं। काफी हद तक वह झूठ और गढ़ा हुआ होता है। मुझे बहुत कोफ्त होती है, इन बातों से मगर मैं इन बातों का ज्यादा प्रेशर लेता नहीं। मुझे अपनी निजी जिंदगी जैसे जीनी है, मैं जीता हूं। मैं यह नहीं सोचता कि लोग क्या कहेंगे और क्या सोचेंगे। मुझे जो करना है, मैं करूंगा। अदाकार के रूप में आप लगातार अपनी सीमाओं को लांघते नजर आते हैं। अब जल्द ही आप प्रसिद्द ऐतिहासिक चरित्र अल्लाउद्दीन खिलजी के रूप में नजर आएंगे। मुझे लगता है कि एक अभिनेता के लिए फिजिकल ट्रांसफॉर्मेशन बहुत बड़ा हथियार होता है, उसके चरित्र को बल देने के लिए। आपके चेहरे के हाव-भाव, उठने-बैठने का तरीका। मैं हमेशा से चाहता था कि ऐक्टर के रूप में मुझे अपने चरित्र के लिए हद से गुजरना पड़े, जैसा कि आमिर खान साहब ने 'दंगल' के लिए किया। वह बहुत कमाल है। हां 'बाजीराव मस्तानी' के लिए मैंने अपना रूपांतरण किया था। कड़ी मेहनत की, मेरा कंधा टूट गया और मैं चार महीनों के लिए बेबस और लाचार रहा। मैं बहुत ही डिप्रेस था। मगर मैंने उस अनुभव से भी सीखा। अब मैं स्टंट करते हुए होशियार रहता हूं। उस दौर में मुझे तीन ऑपरेशन करने पड़े। कई महीनों तक फ़िज़ियोथेरपी करनी पड़ी। कंधे में चोट के बावजूद मैंने तलवारबाजी की थी। अब 'पद्मावती' में पहली बार मैं ऐंटी हीरो निभा रहा हूं। बहुत ही मुश्किल है, यह किरदार मेरे लिए। मैं दो हफ्तों की शूटिंग कर चुका हूं, मगर अभी तक इस किरदार को तलाश रहा हूं।
जब बिग बी ने छोटे पर्दे पर कदम रखा था तब उन्हें लेकर भी कई तरह की अफवाहों का बाजार गर्म था। आलोचक लगातार कह रहे थे कि उनके पास फिल्में और काम नहीं रह गया है इसलिए वह छोटे पर्दे पर आ रहे हैं। लेकिन 'कौन बनेगा करोड़पति' की सफलता ने सबका मुंह बंद करा दिया। कई साल बाद कुछ वैसी ही स्थिति से ऐश गुजर रही हैं। छोटे पर्दे पर आने के उनके फैसले को आलोचक काम की कमी से जोड़कर देख रहे हैं। देखना यह होगा कि क्या छोटे पर्दे पर ऐश भी अपने पापा ससुर की तरह सक्सेस का स्वाद चख पाएंगी या नहीं! हालिया रिलीज फिल्म 'ऐ दिल है मुश्किल' में अपनी खूबसूरती और शायरी से सबको दीवाना कर देने के बाद अब बॉलिवुड ऐक्ट्रेस ऐश्वर्या राय बच्चन छोटे पर्दे पर डेब्यू करने जा रही हैं। अपने ससुर जी और बॉलिवुड के शहंशाह अमिताभ बच्चन की तरह ऐश भी छोटे पर्दे पर एक रिएलिटी शो करती नजर आएंगी। खबर है कि टीवी चैनल स्टार प्लस पर जल्द ही एक नया रिऐलिटी शो 'दिल है हिन्दुस्तानी' लॉन्च हो रहा है। जिसमें ऐश्वर्या जज की भूमिका निभाएंगी। ऐश के अलावा इस शो में करन जौहर, शालमली खोलगड़े और शेखर रवजियानी जैसे सिंगर भी नजर आएंगे। हालांकि शो के विषय में यह विश्वसनीय जानकारी नहीं मिल पाई है कि यह किस तरह का शो होगा।
Neha.Verma @timesgroup.com राज में 'राज रीबूट' क्या है? लोकेशन से लेकर जिस तरह से हॉरर सीन इस फिल्म में शूट हुए हैं, उन सभी को हमने रीबूट किया है। थर्ड पार्ट में मुझे लगा कि हॉरर फिल्म में हमने 80 करोड़ का बिज़नस किया था तो अब इसमें कुछ बदलाव आने चाहिए, इसलिए हमने पूरा कॉन्सेप्ट ही रीबूट कर दिया है। आपकी जिंदगी का ऐसा कोई राज, जो बाद में खुल गया हो? मेरा आज तक कोई राज खुला नहीं है। दरअसल मैंने आज तक अपने राज किसी से शेयर ही नहीं किए हैं। वैसे जो फिल्म का राज है वह तो आपको सिनेमा हॉल में ही पता चलेगा, लेकिन मेरा पर्सनल राज पता करना बेहद ही मुश्किल है। आपने कई हॉरर फिल्मों में काम किया है। तो क्या असल जिंदगी में आप भूत-प्रेत पर यकीन रखते हैं? मैं इन सब चीजों से भागता हूं लेकिन इसका मतलब यह नहीं कि मैं इनके अस्तित्व से इनकार करता हूं। हर मजहब, हर कल्चर में भूत और उनसे जुड़ी बातों का जिक्र हुआ है। हिंदू में भूत, मुस्लिमों में जिन्न के बारे में बातें होती हैं। कोई तो बात जरूर होगी क्योंकि इनका जिक्र हमारे धार्मिक ग्रंथों में भी है। दुर्भाग्यवश मैंने कभी भूत नहीं देखा है और न ही कभी एक्स्पीरियंस किया है। वैसे कहा जाए तो हमने भगवान को भी नहीं देखा है। अगर हम उन्हें मानते हैं तो हम भूत के अस्तित्व से भी इनकार नहीं कर सकते। आपने विक्रम के साथ पहले भी फिल्मों में काम किया है। कैसी बॉन्डिंग शेयर करते हैं आपस में? विक्रम के साथ कंपैटिबिलिटी तो बहुत ही बेहतरीन है। हमने सालों से साथ काम किया है तो हमारी सोच भी काफी हद तक मिलती है। फिल्मों को लेकर हमारे बीच अच्छी अंडरस्टैंडिंग है। एक ऐक्टर का हर दिन एक समान नहीं होता है। ऐसे में खुद को कैसे पॉजिटिव रख पाते हैं? जब कोई बुरी चीज होती है या फिर हम नेगेटिव इमोशन्स से गुजरते हैं तो कुछ लोग ऐसे होते हैं जो उस इमोशन को खींचते जाते हैं। मेरे केस में ऐसा नहीं है मैं उस चीज को वहीं छोड़ देता हूं। चीजों को अनुभव के तौर पर लेता हूं और आगे की सोचता हूं, क्योंकि हम अपने बुरे अतीत के बारे में जितना सोचेंगे उतना ही परेशान होंगे, इसलिए या तो आप प्रजेंट में रहिए या फिर फ्यूचर को बेहतर बनाने में ध्यान दीजिए। इसके अलावा मैं अपने तनावपूर्ण दिनों को एक्सरसाइज और मेडिटेशन के द्वारा भी कम करने की कोशिश करता हूं। आपको किस चीज से राहत मिलती है? मेरा बेटा अयान जब स्कूल से आता है तो उसके साथ वक्त बिताना मुझे बहुत राहत देता है। इसके अलावा जिम करना, दोस्तों से मिलना, ट्रैवलिंग और राइडिंग को मैं बहुत इंजॉय करता हूं। कई अच्छे रोल करने के बावजूद आपको कलाकार के रूप में कमतर आंका जाता है, इस पर क्या कहना चाहेंगे? मेरे दर्शक जानते हैं कि मैं एक अलग किस्म की ऐक्टिंग करता हूं या मुझमें वह क्षमता है। इंडस्ट्री में इमेज को लेकर ट्रैपिंग होती है जिसका आप हिस्सा नहीं बनना चाहते हैं। यह एक धारणा बन जाती है कि फलां के पास अवॉर्ड नहीं है तो उसकी ऐक्टिंग में कमी है। सच कहूं मैं अवॉर्ड के इंस्टिट्यूशन में विश्वास ही नहीं रखता। मेरे लिए मेरा अवॉर्ड वह होता है जब मेरे फैन्स कहते हैं कि मैंने अच्छा परफॉर्मेंस दिया है। मैं अवॉर्ड सेरिमनी में बैठे उन दस लोगों को यह हक नहीं देता कि वे मुझे बताएं कि मैंने किसमें अच्छा परफॉर्म किया है। मेरे लिए यह बात ज्यादा मायने रखती है कि मेरी ऑडियंस अपनी मेहनत के पैसे खर्च कर मेरी फिल्म देखने आते हैं। 'अजहर' के नहीं चलने का कितना दुख है आपको? हमने जो विश्लेषण किया है वह यह है कि यह फिल्म जिस व्यक्ति के ऊपर बनी है, हम उसे दिखाते हैं कि वह एक हीरो है। मुझे लगता है कि हम उसी में चूक गए हैं क्योंकि लोगों का परसेप्शन यह था कि अजहर भाई ने कुछ बुरा किया है, लेकिन हमने केवल यह देख कर फिल्म बनाई थी कि कोर्ट ने उन्हें क्लीन-चीट दी है, जबकि ऑडियंस ने अपने दिमाग में एक अलग ही वर्डिक्ट बना लिया था। ऑडियंस और फिल्म का परसेप्शन बिल्कुल भी मेल नहीं खा रहा था। तो एक बात हमें यह समझ में आई कि शायद हमें फिल्म ही नहीं बनानी चाहिए थी या हमने गलत सब्जेक्ट चुन लिया था या फिर फिल्म का ट्रीटमेंट भी गलत था। प्रड्यूसर के रूप में आप नई भूमिका के लिए कितने तैयार हैं? जी, मैं दो-तीन साल पहले ही अपना प्रॉडक्शन हाउस खोलना चाहता था, लेकिन अयान की तबीयत खराब हो गई थी। उस वक्त सारा ध्यान अयान पर था। अब जब सारा स्ट्रेस खत्म हो चुका है तो वापस से इस पर लग गया हूं। अगले साल से मेरे प्रॉडक्शन हाउस पर काम शुरू हो जाएगी। 'कैप्टन नवाब' फिल्म लेकर आ रहा हूं।
अभिनेता अक्षय कुमार के साथ फिल्म 'जॉली एलएलबी 2' में अहम भूमिका निभा रहीं हुमा कुरैशी इन दिनों अपनी फिल्म के प्रमोशन में जुटी हैं। नवभारतटाइम्स डॉट कॉम से विशेष बातचीत में हुमा ने बताया कि वह फिल्म में एक ऐसी बीवी का रोल निभा रही हैं जो बहुत डिमांडिंग है, अपने पति से खाना बनवाती है और अपने पैर भी दबवाती है। बस असल जिंदगी में भी उन्हें ऐसा ही पति चाहिए जो पैर दबाएऔर घर का सारा काम करे। हुमा कहती हैं, 'फिल्म में मेरे किरदार का नाम पुष्पा पांडे है, पुष्पा बहुत ही बॉस टाइप की डिमांडिंग बीवी है। हर समय अपने पति से अलग-अलग तरह की डिमांड करती है। पति काम भी करता है और मेरे लिए खाना भी बनाता है। एक बात बस अलग यह है की उसके पति को उसके अलावा कोई और कुछ नहीं कह सकता। तो मियां बीवी का कुछ ऐसा रिश्ता है।' फिल्म में आलसी और डिमांडिंग बीवी का किरदार निभा रहीं हुमा कहती हैं, 'मुझे असल जिंदगी में भी ऐसा ही पति चाहिए जो मेरे लिए खाना बनाए, घर का सारा काम करे, गुस्सा हो जाऊं तो मेरी डांट और गालियां खाए, पैसे कमाए, मेरे पैर दबाए और मेरी खूब सेवा करे। ऊंचे कद का और गोरा पति चाहिए मुझे।' पहले अनुराग कश्यप और इन दिनों सोहेल खान के साथ नाम जोड़े जाने की बात पर हुमा कहती हैं, 'मैं वास्तव में इसके बारे में नहीं सोचती। मेरा परिवार जानता है कि सच क्या है। मैं इन खबरों को खुद को परेशान नहीं करने देती।' हुमा सोहेल खान के साथ अपने नाम को जोड़े जाने पर कहती हैं कि वह सोहेल को अपने भाई की तरह मानती हैं। वह आगे कहती हैं, 'जब भी आपके सामने ऐसा कुछ आता है जो बेहद अप्रिय और घटिया हो तो मैं सीधे सोशल मीडिया पर जाकर उस पर प्रतिक्रिया देती हूं। किसी ऐसे शख्स के साथ आपके प्रेम-प्रसंग की बात उड़ाना कुछ ज्यादा ही हो जाता है जिसे आप भाई की तरह मानते हैं। यह सच में बेहद दुखद है।' हुमा की फिल्म 'जॉली एलएलबी 2' 10 फरवरी को रिलीज होगी, फिल्म का निर्देशन सुभाष कपूर ने किया है।
Upma.Singh@timesgroup.com ऐंड टीवी के चर्चित शो 'भाभी जी घर पर हैं' में नई 'अंगूरी भाभी' के रूप में ऐक्ट्रेस शुभांगी अत्रे की एंट्री हो गई है। पिछली 'अंगूरी' यानी ऐक्ट्रेस शिल्पा शिंदे से मनमुटाव के बाद शो के मेकर्स ने शुभांगी को इस रोल के लिए चुन लिया है। 'कस्तूरी', 'दो हंसों का जोड़ा', 'चिड़ियाघर' जैसे शोज में नजर आ चुकीं शुभांगी ने 'अंगूरी' के रूप में अपनी नई शुरुआत के बारे में की हमसे खास बातचीत : फिल्मी खबरें पढ़ें अपने फेसबुक पर, बस लाइक करें NBT Movies 'अंगूरी' के किरदार के लिए कई ऐक्ट्रेसेज लाइन में थीं। आपने जब इस रोल के लिए ऑडिशन दिया था, तब क्या आपको लगा था आप ही सिलेक्ट होंगी? जब मैंने ऑडिशन दिया था, तब तो मुझे यह बात पता ही नहीं थी कि इस रोल के लिए करीब 80 लड़कियों के ऑडिशन लिए गए हैं। मैं यह शो पहले से देखती थी। मेरी बेटी को यह शो काफी पसंद है, तो उसके साथ मुझे भी जब टाइम मिलता था, तो मैं यह शो देखती थी, इसीलिए ऑडिशन के वक्त जब मुझे स्क्रिप्ट मिली, तो मैंने उसे काफी इंजॉय किया और पूरे मजे के साथ अपना कैरक्टर निभाया। पहले जब आप यह शो देखती थीं, तब कभी सोचा था कि काश! ये रोल मैं करती और अब आपके 'अंगूरी' बनने पर आपकी बेटी का क्या रिएक्शन रहा? नहीं, मैंने ऐसा तो कभी नहीं सोचा था कि मैं यह रोल करती! क्योंकि केवल अंगूरी ही नहीं, मुझे इस शो के सारे कैरक्टर्स अच्छे लगते हैं। वह चाहे विभूति जी हों या तिवारी जी या फिर अनीता। हां, मेरी बेटी और उसकी फ्रेंड्स बहुत खुश हैं कि अब मैं इस शो में 'अंगूरी' का रोल प्ले कर रही हूं। शिल्पा शिंदे ने इस रोल को बहुत पॉप्युलर बना दिया था। अब आपको उस बेंचमार्क को और आगे लेकर जाना होगा। यह बात आपको चैलेंजिंग नहीं लगती? आई लव चैलेंजेज़। मैं चैलेंज से नहीं डरती। मैं आपको बताऊं कि मैं शो की प्रड्यूसर बिनायफर कोहली से दरअसल एक दूसरे शो के सिलसिले में मिलने गई थी, लेकिन जब उन्होंने मुझे इस रोल की स्क्रिप्ट दी, तो मुझे वह बहुत पसंद आई। यह रोल इतनी खूबसूरती से लिखा गया है कि कोई भी इसे करना चाहेगा। यह मेरी खुशनसीबी है कि मुझे यह रोल मिला। अभी मैं शूटिंग के टाइम भी काफी इंजॉय कर रही हूं और मुझे उम्मीद है कि ऑडियंस भी हमारे साथ इंजॉय करेगी। शिल्पा का भोला अंदाज और उनकी फिजिक देसी अंगूरी भाभी पर एकदम परफेक्ट बैठती थी। आप ऐसा क्या करने वाली हैं, जिससे लोग शिल्पा को भूल जाएं और आपको याद रखें? जैसा कि मैंने कहा कि मेरे लिए यह एक नई शुरुआत है। जैसे एक सादा कागज होता है, मैं इस किरदार को उसी तरह अप्रोच कर रही हूं। हां, जो बेसिक डायलॉग या अंदाज है अंगूरी का, मसलन 'लड्डू के भैय्या' या 'सही पकड़े हैं', जो स्टॉक मार्केट से लेकर रिक्शेवाले तक बोलते हैं, वे सब वैसा ही रहने वाला है, लेकिन इसमें मैं अपना पर्सनल फ्लेवर भी डालने वाली हूं। चूंकि हर ऐक्टर का अपना एक स्टाइल होता है, इसलिए आपको इसमें मेरा स्टाइल भी नजर आएगा। मैं उम्मीद करूंगी कि लोगों को यह पसंद आएगा। शिल्पा के जो फैन शो को बॉयकॉट करने की बात कर रहे हैं, उनसे आप क्या कहना चाहेंगी? नो कॉमेंट्स। अब इस बारे में मैं क्या कहूं। मैं सिर्फ ऑडियंस से यह कहना चाहूंगी कि आप मुझे एक चांस दें। मैं बहुत मेहनत कर रही हूं और आप आगे भी उतना ही इंजॉय करेंगे। ...लेकिन पिछली 'अंगूरी' यानी शिल्पा शिंदे को लेकर जितनी कॉन्ट्रोवर्सी हुई, उसे देखते हुए आपको किसी तरह की हिचक नहीं हुई? देखिए, टीवी की दुनिया में रिप्लेसमेंट्स होते रहते हैं। यह कोई पहली बार रिप्लेसमेंट नहीं हो रहा है। आप टीवी का इतिहास उठाकर देख लीजिए, इससे कहीं बड़े-बड़े रिप्लेसमेंट हुए हैं, इसलिए मैं इन चीजों के बारे में ज्यादा नहीं सोचती। हर ऐक्टर को अच्छे काम की भूख होती है। मुझे जब यह रोल मिला तो मेरे पास एक नए शो का ऑफर भी था, लेकिन मैंने यह शो चुना, क्योंकि मुझे इस रोल में काफी पोटेंशियल नजर आया। मेरे लिए यह एक नई शुरुआत है। मैं पूरी मेहनत कर रही हूं ताकि लोग मुझे भी उतना ही प्यार दें। शिल्पा को आप पहले 'चिड़ियाघर' में भी रिप्लेस कर चुकी हैं। आपको क्या लगता है, मेकर्स को आप दोनों में ऐसी क्या समानता लगती है? यह महज एक इत्तेफाक है कि मैंने दूसरी बार उन्हें रिप्लेस किया है। यह कोई सोचा-समझा फैसला नहीं है। न ही मैंने यह सोचा था और मुझे लगता है कि न ही प्रड्यूसर्स ने इस बारे में सोचा होगा। यह पूरी तरह एक इत्तेफाक है।
डायरेक्टर सुजॉय घोष अपनी सक्सेसफुल फिल्म 'कहानी' के सीक्वल 'कहानी-2' को लेकर चर्चा में हैं। फिल्म का ट्रेलर और संगीत दर्शक पसंद कर रहे हैं। फिल्म कल यानी 2 दिसंबर को रिलीज हो रही है। इस फिल्म के सिलसिले में हुई मुलाकात के दौरान सुजॉय से उनके अब तक के फिल्मी दुनिया के सफर, सबक, सफलता और असफलता के बारे में हमने कई सवाल किए। जिनका उन्होंने बहुत ही तार्किक और प्रैक्टिकल जवाब दिया। 'कहानी' के चार साल बाद 'कहानी-2' लाए हैं तो इसे बेहतर बनाने का प्रेशर भी रहा होगा? जब ''कहानी' बना रहे थे तो कहां सोचा था कि वो कहानी बनेगी। इसलिए सीक्वल बनाते टाइम सिर्फ इतना सोचा कि जो प्यार, सम्मान और इज्जत मिली थी कहानी से, वो बरकरार रहे। इससे ज्यादा नहीं सोचा कि उससे बेहतर होनी चाहिए या और कुछ, क्योंकि वो सब सोचोगे तो खिचड़ी बन जाएगा। मैंने ये फिल्म इस उम्मीद के साथ नहीं बनाई कि उस बेंचमार्क को तोड़ना है या कोई बेंचमार्क बनाना है। मैंने और विद्या ने ये फिल्म बनाते टाइम ही तय कर लिया था कि हम लोग जी-जान लगाकर फिल्म बनाएंगे, लेकिन उसके साथ कहानी को कंपेयर नहीं करना है, क्योंकि अगर वो किया तो टेंशन होगी।' वहीं इन दोनों फिल्मों के बीच कोई और फिल्म न करने के बाबत वह कहते हैं, 'ऐसा नहीं है कि मैं कोई दूसरी फिल्म करना नहीं चाहता था। मैंने कोशिश की पर कुछ हो नहीं पाया।' आपके खाते में एक तरफ 'होम डिलिवरी' और 'अलादीन' जैसी असफल फिल्में हैं तो दूसरी तरफ 'कहानी' जैसी सक्सेसफुल फिल्म भी? फिल्म्स के मामले में न तो असफल फिल्म से कुछ सीखा जा सकता है, न ही सफल फिल्म से। इसलिए मैं पीछे मुड़कर नहीं देखता, क्योंकि मैं जानता हूं कि अपनी हर नई फिल्म के लिए हमें नए तरह से संघर्ष करना होता है। असल में मैं पीछे मुड़कर नहीं देखता। मैं पीछे मुड़कर अलादीन के बारे में नहीं सोचता, होम डिलिवरी के बारे में नहीं सोचता, कहानी के बारे में भी नहीं सोचता। आप ये पता नहीं कर सकते कि लोगों को कोई फिल्म क्यों पसंद आई या नहीं पसंद आई। मैंने तो जो बनाया वो अच्छा ही बनाया न। मैंने अपने हिसाब से अपना सौ पर्सेंट दिया, वो लोगों को पसंद नहीं आई और ये बात मुझे माननी पड़ेगी है। ठीक है, अब आगे बढ़ो क्योंकि अगली फिल्म की डिमांड कुछ और होगी। इसलिए ये बैठकर सोचना कि कहानी क्यों चली और होम डिलिवरी क्यों नहीं चली, केवल समय की बर्बादी है। लोगों ने तो मुझे यही बोला था कि कहानी नहीं चलेगी। वहीं, पेपर पर देखा जाए तो अलादीन ज्यादा स्ट्रॉन्ग दिखती है। अमिताभ बच्चन, रितेश देशमुख, संजय दत्त जैसे स्टार्स हैं, लेकिन वो नहीं चली। इसलिए मेरा यही मानना है कि पिछली फिल्मों से कुछ सीखने के लिए नहीं होता है। न सक्सेस से कुछ सीखने के लिए है, न फेल्योर से कुछ सीखने को है। क्योंकि हर बार आपको नया करना है। ग्लोबल लेवल पर इंडियन सिनेमा की मौजूदा स्थिति के बारे में क्या कहेंगे? मैं दूसरों की बात नहीं जानता, लेकिन अपनी बात करूं तो मेरा मानना है कि हमें अपने देश को समझना पड़ेगा। अगर मैं एक हिंदी फिल्म बनाता हूं तो वो इंडियन ऑडियंस के लिए बनाता हूं। इसलिए उनकी समझ के हिसाब से बनाता हूं। मेरी सबसे बड़ी ऑडियंस मेरी मां है। अगर मेरी फिल्म मेरी मां को समझ आ गई तो कोई समझे या न समझे मुझे फर्क नहीं पड़ता। मेरे हिसाब से स्टोरी बहुत इंडियन होनी चाहिए, टेक्निकली मैं ग्लोबल स्टैंडर्ड तक जाने की कोशिश करता हूं। तो क्या सुजॉय के मुताबिक इंडियन ऑडियंस ग्लोबल सिनेमा नहीं समझती है? ऐसा नहीं है। हम देखते हैं ग्लोबल सिनेमा, लेकिन हर देश का अपना एक कल्चर होता है, एक अपनापन होता है। मैं वो रखना चाहता हूं अपनी ऑडियंस के लिए। बहुत से फिल्मकारों का मानना है कि हमारे देश में पूरी तरह से क्रिएटिव फ्रीडम नहीं मिल पाती आप क्या कहना चाहेंगे? मैंने कोई प्रॉब्लम नहीं फेस की। मैंने सिस्टम को कुबूल किया है कि सिस्टम में रहना है तो उसके हिसाब से ही रहना होगा। जैसे, मैंने अपनी फिल्म सेंसर को दी, अगर सेंसर को कुछ समझ या पसंद नहीं आया तो मैं उनसे बहस करूंगा, अगर वो नहीं असहमत हुए तो हटा दूंगा। मेरे पास वक्त नहीं है शिकायत करने का। मेरे पास और भी बहुत-सा काम है करने के लिए। मेरी फैमिली है, बच्चे हैं। ऐसे विवाद में बहुत वक्त खराब होता है। फिर हमने ही ये सिस्टम बनाया है। सिस्टम अपने आप नहीं आया। इन दिनों फिल्म स्टूडियोज के बंद होने से भी फिल्म इंडस्ट्री में काफी हलचल है, आप क्या कहना है? बात ये है कि मैं मिडिल क्लास फैमिली से आया हूं। मेरे लिए कुछ भी आसानी नहीं रहा, चाहे वो स्कूल में एडमिशन हो या जॉब। किसी ने कुछ मुझे कभी प्लेट पर डालकर नहीं दिया कि ले बेटा, ये ले और जी ले अपनी जिंदगी! मुझे हर चीज के लिए लड़ना पड़ा और अब मैं लड़ने का आदी हो चुका हूं। इसलिए ये चीजें मुझे बड़ी प्रॉब्लम नहीं लगती। मुझे पता है कि भले ही मैंने कितनी भी फिल्में बना ली हों, आज मैं कोई फिल्म बनाऊं तो ऐसा नहीं होगा पांच लोग खड़े हो जाएंगे कि ले बेटा, पिक्चर बना। मैं जब भी कोई पिक्चर बनाता हूं तो मुझे हर बार कटोरा लेकर जाना ही पड़ता है कि कोई मुझे पैसा दो पिक्चर बनाने के लिए। इसलिए मुझे इन चीजों से फर्क नहीं पड़ता। स्टूडियो हो या ना हो, मुझे पिक्चर बनानी है तो मैं कैसे भी, भीख मांगकर, घर बेचकर पैसे जुगाड़कर पिक्चर बनाऊंगा।
'बिग बॉस 10' में सबसे मजेदार कंटेस्टंट की बात करें तो वह हैं स्वामी ओम। वह जिस तरह की हरकतें करते हैं और घर के सदस्यों पर जैसे कॉमेंट्स करते हैं, उनकी वजहों से ये कई सदस्यों के गुड बुक्स में तो बिल्कुल भी नहीं। पिछले दिनों उनके लुक्स के साथ इस घर में कुछ एक्सपेरिमेंट किया गया है। मजेदार बात यह है कि हमेशा ही उजड़े-बिखरे बाल और बेतरतीब सी दाढ़ी में दिखने वाले स्वामी ओम का इसी घर में मेकओवर भी हो गया और उन्हें यह नया लुक दिया है घर की सदस्य लोपामुद्रा ने। स्वामी ओम का यह नया रूप देखकर घर वाले ही नहीं, बल्कि बाहर वाले भी हैरान थे। 'बिग बॉस' के ऑफिशल हैंडल से ट्विटर पर स्वामी ओम की ये तस्वीरें पोस्ट की गई और लिखा है, 'यह देखिए, यहां हैं ब्रैंड न्यू बाबा। लोपामुद्रा ने उनकी दाढ़ी ट्रिम कर उन्हें यह नया लुक दिया है। उनके इस ट्रांसफॉर्मेशन के बारे में आप क्या कहते हैं?' A brand new Baba is here! @lopa9999 gives a new look to #OmSwami with a trimmed beard! What do you think of this tr... https://t.co/aLivoM6Sf4&mdash; Bigg Boss (@BiggBoss) 1480328858000
अभिनेता वरुण धवन और अभिनेत्री आलिया भट्ट की फिल्म 'बद्रीनाथ की दुल्हनियां का ट्रेलर लॉन्च हो गया है। फिल्म इस साल होली के मौके यानी 10 मार्च को रिलीज के लिए तैयार है। वरुण की माने तो 'बद्रीनाथ की दुल्हनियां' उनकी पहली फिल्म है जो किसी त्यौहार पर रिलीज हो रही है और इस बात से वह बेहद उत्साहित हैं। इसी उत्साह में वरुण ने करन जौहर से अपने एक अंधविश्वास को भी पूरा करवा लिया। ट्रेलर लॉन्च के मौके पर मौजूद करन जौहर ने बताया कि क्या है वरुण का अंधविश्वास जो उनकी पहली फिल्म से शुरू हुआ और अब तक वह उस वहम को सिर्फ इसलिए पूरा करतें और करवाते हैं क्योंकि उन्हें लगता है कि इससे उनकी फिल्म हिट हो जाएगी। दरअसल वरुण की फिल्म 'बद्रीनाथ की दुल्हनिया' का ट्रेलर जिस थिअटर में जारी किया गया था वह मुम्बई के जुहू इलाके में स्थित वही थिअटर है जहां वरुण की सभी सफल फिल्मों का ट्रेलर लॉन्च हुआ था। शुरू की फिल्मों का ट्रेलर उस सिनेमा हॉल में रिलीज होना महज इत्तफाक था लेकिन अब वरुण को ऐसा लगता है कि अगर उनकी फिल्म का ट्रेलर इसी थिअटर में लॉन्च होगा तो उनकी फिल्म हिट हो जाएगी। फिल्म के निर्माता करन जौहर बताते हैं, 'देखिये हम अपनी फिल्म का ट्रेलर लॉन्च एक दुसरे सिनेमा हॉल में रखने वाले थे लेकिन वरुण ने कहा कि जुहू स्थित यह सिनेमा हॉल उनके लिए बेहद लकी है। बस यही वजह है की हमने वरुण की बात मान ली। वरुण ने बताया था कि उनकी सभी सफल फिल्मों की पहली झलक, फिल्म का टीजर और ट्रेलर इसी सिनेमा हॉल में लॉन्च किये गए हैं।' करन ने जैसी ही अपनी बात पूरी की मैडम आलिया को भी याद आ गया अपना अंधविश्वास और उन्होंने इस काम को भी पूरा करने का वादा करन से ले लिया। आलिया अपनी फिल्मों को लेकर एक अलग तरह का अंधविश्वास रखती हैं आलिया की माने तो जब वह अपनी रिलीज होने वाली फिल्म के स्टार कास्ट के साथ अपने एक सीनियर जर्नलिस्ट दोस्त के शो में जाकर प्रमोशन करती हैं तो उनकी फिल्म सफल हो जाती है। वैसे आलिया ने करन से यह बात बताकर अपने दोस्त के शो में जाकर फिल्म का प्रमोशन करने की परमिशन जरूर ले ली है।
Upma.Singh@timesgroup.com ऐक्ट्रेस सोहा अली खान को हाल ही में गुरुद्वारे और गणपति पंडाल में पूजा करने के कारण सोशल मीडिया पर धर्मांध ट्रोलर्स का निशाना बनना पड़ा। जल्द ही सिख दंगे जैसे संवदेनशील विषय पर आधारित फिल्म '31 अक्टूबर' में नजर आने वाली सोहा ने इस खास मुलाकात में अपने करियर, फ्यूचर, धर्म, दंगे, सेंसरशिप, करीना के मदरहुड सब पर खुलकर बातें कीं: कहा जाता है कि धर्म हमें एक-दूसरे से जोड़ता है। एक-दूसरे से प्यार करना सिखाता है, लेकिन वह भी तो धर्म ही था, जिसके नाम पर कभी 1947 में दंगे हुए तो कभी साल 1984 में। कभी अयोध्या में तो कभी गोधरा में। यही नहीं, आज इतने सालों बाद भी धर्म के नाम पर लड़ने वालों, एक-दूसरे को नीचा दिखाने वालों की कमी नहीं है। इतिहास के एक स्याह पन्ने साल 1984 के सिख दंगों की पृष्ठभूमि पर बनी फिल्म '31 अक्टूबर' में नजर आने वालीं ऐक्ट्रेस सोहा अली खान भी हाल ही में ऐसे ही धर्मांध ट्रोलर्स का शिकार बनीं। दरअसल, हाल में सोहा अमृतसर के स्वर्ण मंदिर और गणपति पंडाल अंधेरी के राजा के दर्शन के लिए गई थीं, जिसकी फोटो उन्होंने ट्विटर पर शेयर की। इसके बाद ट्रोलर्स ने उनके धर्म को लेकर सवाल उठाने शुरू कर दिए? कुछ ने उन्हें काफिर और जहन्नमी तक कह डाला, लेकिन सोहा ऐसे लोगों को मुंहतोड़ जवाब देते हुए कहती हैं, 'मैं गुरुद्वारे जाऊं, गणेश पंडाल जाऊ या ईद मनाऊं, ये मेरा प्राइवेट मामला है। इससे आपको क्या फर्क पड़ता है? आप मुझसे सवाल करने वाले कौन हैं? मुझे लगता है कि कुछ लोगों को धर्म के लिए इस्तेमाल किया जाता है, लेकिन मैं हिंदु, मुस्लिम, सिख, ईसाई, किसी धर्म के लिए इस्तेमाल होना नहीं चाहती। मैं अपनी जिंदगी जी रही हूं। अपने हिसाब से जी रही हूं और मुझे किसी को जवाब देने की जरूरत नहीं है।' पिछले साल सोहा की भाभी करीना को मुस्लिम परिवार में शादी के लिए टारगेट किया गया था और उनकी फोटो एक मैगज़ीन के कवर पर छापी थी। सोहा के मुताबिक, 'ऐक्टर्स को हर चीज के लिए टारगेट किया जाता है, क्योंकि हम पब्लिक में रहते हैं इसलिए हम आसान टारगेट बन जाते हैं।' लेकिन 1947 में धर्म के नाम पर बंटवारा और फसाद झेलने वाला हमारा देश अब भी धर्म के नाम पर उलझा हुआ है? सोहा कहती हैं, 'इसकी वजह समझ पाना बहुत मुश्किल है। मैं खुद बहुत सेक्युलर हूं, लेकिन जब धर्म पर डिस्कशन होती है तो भावुक हो जाती हूं। मुझे लगता है कि एक इमोशनल ब्लाइंडनेस हो जाती है, लॉजिक निकल जाता है, जिसका कुछ लोग उसका फायदा उठाते हैं।' वैसे फिल्म '31 अक्टूबर' की बात करें तो सोहा को क्यों लगता है कि फिल्म के जरिए फिर से वही दर्द कुरेदा जाना चाहिए? बकौल सोहा, 'ये विषय आज भी बहुत सामयिक है। वह घटना तब हुई थी इसका मतलब ये नहीं कि आज नहीं हो रहा है। आजकल ऐसा कहा जाता है कि एक ही कम्यूनिटी को टारगेट किया जा रहा है, ऐसा नहीं है। ऐसा नहीं है कि सब मुस्लिम के पीछे पड़े हैं या हिंदु के पीछे पड़े हैं। अलग-अलग पॉलिटिकल सिचुएशन में अलग-अलग धर्म के लोगों के साथ ऐसा होता है। फिर इस फिल्म में हम केवल नेगेटिव चीजें नहीं दिखा रहे। वह जो एक धब्बा है हमारे इतिहास में हम वही दिखा रहे हैं, लेकिन साथ ही एक पॉजिटिव स्टोरी है, जो कुछ हिंदु परिवारों ने अपनी जान खतरे में डालकर सिखों को अपने घर में छिपाया, गद्दों के बीच में छिपाया। वह पॉजिटिव मेसेज आज के पॉलिटिकल माहौल में बहुत खास है।' लगा था फिल्म रिलीज नहीं होगी फिल्म का विषय काफी संवेदनशील है, ऐसे में क्या सोहा को इसके विवाद में फंसने का डर नहीं लगा था? सोहा इस सवाल का जवाब हां में देती हैं। बकौल सोहा, 'यह डर बिल्कुल था, लेकिन मेरी फिल्मों में ये डर हमेशा होता है कि कहीं फंस न जाए, क्योंकि या तो कम बजट होता है या फीमेल ओरिएंटेड फिल्म होती है, या नया प्रड्यूसर होता है। ऐसा बहुत बार हुआ है। 'रंग दे बसंती' के साथ भी हुआ था। ये फिल्म सेंसर ऑफिस में सात-आठ महीने अटकी रही। मुझे तो लगा था पता नहीं फिल्म रिलीज भी हो पाएगी या नहीं। पहले 40 कट्स बताए बोर्ड ने, फिर अब जाकर 9 कट्स के बाद सर्टिफिकेट मिल पाया है। वाकई, दिल बहुत दुखता है। बुरा लगता है क्योंकि सबने मेहनत की होती है। फिर ये एक परफॉर्मेंस ओरिएंटेड फिल्म थी और काफी दिन बाद आ रही थी तो मुझे भी तकलीफ हुई, लेकिन क्या कर सकते हैं! इसलिए डबिंग पूरी होने के बाद आखिरी दिन मैं कट ऑफ कर लेती हूं फिल्म से। एक फर्ज निभाना होता है प्रमोशन का तो वो करती हूं। सेंसर बोर्ड पता नहीं क्यों ऑडियंस को बच्चे की तरह ट्रीट करता है। एक कलाकार के तौर पर सेंसरशिप के खिलाफ हूं। मेरा मानना है कि बोर्ड को सर्टिफिकेट देना चाहिए कि ये फिल्म इस उम्र के लिए है, फिर ऑडियंस पर छोड़िए कि वह देखना चाहती है या नहीं।' वंडरफुल हैं करीना सोहा की भाभी करीना कपूर खान प्रेग्नेंसी के बावजूद फैशन शो में रैंपवॉक और वर्क कमिटमेंट में बिजी होने के कारण सबकी तारीफ बटोर रही हैं। सोहा खुद करीना के इस कदम को वंडरफुल करार देती हैं। वह कहती हैं, 'करीना का वह फैशन वीक फिनाले में रैंप वॉक करना, अभी भी काम करना, बाहर जाना, दिखना, फैशन आइकन बनना ये सब कमाल की बात है। क्योंकि लोग सोचने लगते हैं कि मां बनने के बाद आपकी प्रायॉरिटी बदल जाएगी। अब आप फैमिली पर ध्यान देंगी। ऐसा होता भी था, लेकिन अब मॉडर्न औरतें काम भी करना चाहती हैं। फैमिली भी संभालना चाहती हैं। मां भी बनना चाहती हैं। मां बनने का मतलब ये नहीं कि हमारा करियर खत्म हो गया है। हम सबकुछ साथ कर सकते हैं तो क्यों न करें!' राइटर-प्रड्यूसर बनेंगी सोहा सोहा ऐक्टिंग के अलावा अब प्रॉडक्शन और राइटिंग में भी हाथ आजमाना चाहती हैं। वह बताती हैं, 'मैं अब थोड़ा सा प्रड्यूस करना चाहती हूं। कुछ कहानियां हैं, कुछ मौके भी मिले हैं तो अभी वो मैं एक्सप्लोर कर रही हूं। इसके अलावा मैं लिखना भी चाहती हूं। मैं लिखती हूं, लेकिन मैं थोड़ी आलसी हूं। मुझे एक अनुशासन की जरूरत है कि हर दिन कुछ लिखूं। हालांकि मैं फिक्शन नहीं नॉन फिक्शन लिखना चाहती हूं।'
अभिनेता रितिक रोशन स्टारर फिल्म 'काबिल' में खलनायक की अहम् भूमिका निभा रहे रोनित रॉय इन दिनों 'काबिल' के प्रमोशन में जुटे हैं और मौसम बदलने के बाद होने वाले सर्दी-जुखाम से परेशान भी हैं। नवभारतटाइम्स डॉट कॉम से विशेष बातचीत के दौरान अपनी मौसमी बिमारी से डरे रोनित बातचीत की शुरुआत में कहते हैं, 'मुझे सर्दी, जुखाम और बुखार है और अपनी तबियत को लेकर चिंतित हूं, वैसे तो आजकल बदलते मौसम की वजह से सबको सर्दी, जुखाम और बुखार हो रहा है, सब लोग तीन से चार दिन में ठीक हो रहें हैं लेकिन मैं ठीक नहीं हो पा रहा हूं। एक नई पिक्चर की शूटिंग हैं इसलिए अपने स्वास्थ्य को लेकर और भी ज्यादा परेशान हो रहा हूं।' 'काबिल' में अपनी कास्टिंग को लेकर बात करते हुए रोनित बताते हैं, 'वैसे तो 'काबिल' की कहानी में मेरा किरदार एक पिता का था जो अपने बेटे के सपॉर्ट में होता है। लेकिन जब फिल्म की कास्टिंग में मेरे असल जिंदगी के छोटे भाई रोहित रॉय और मुझे कास्ट कर लिया गया तो पिता-पुत्र के रिश्ते को बदल कर दो भाइयों की कहानी में तब्दील कर दिया गया।' अपने भाई रोहित के साथ एक ही फिल्म में काम करने को लेकर रोनित कहते हैं, 'एक ही फिल्म में भाई के साथ काम करना सचमुच चमत्कार है, 'काबिल' में पहले मेरी कास्टिंग हुई थी उसके बाद रोहित को कास्ट किया गया। संजय से जब मेरी शुरुआती बातचीत हुई थी तो किसी और रोल के लिए थी लेकिन जब फाइनल बात हुई तो रोल कोई और मिल गया। खैर इस बारे में मैंने कभी पूछताछ नहीं की, मेरे लिए तो यही बड़ी बात है कि मैं इतनी बड़ी पिक्चर का हिस्सा हूं।' 'काबिल' में अपनी कास्टिंग का किस्सा बताते हुए रोनित कहते हैं, 'निर्देशक संजय गुप्ता मेरे दोस्त हैं, एक दिन वह मेरे घर आये और उन्होंने बताया की वह एक फिल्म बना रहे हैं और रितिक रोशन को कहानी पसंद आई है। मैंने पूछा मेरे लिए कोई काम है क्या? तब उन्होंने बताया की एक पुलिस इंस्पेक्टर का रोल है लेकिन मैं सोच कर बताता हूं। बाद में संजय ने शायद फिल्म के प्रड्यूसर राकेश रोशन से बातचीत करके मुझे मिलने के लिए बुलाया, मिलने गया तो पता चला फिल्म में विलेन का मुख्य रोल मेरे नाम फाइनल कर दिया है।' रितिक के साथ अपनी दोस्ती पर बात करते हुए रोनित कहते हैं, 'रितिक को मैं उसके बचपन से जानता हूं, जब वह अपनी पहली फिल्म 'कहो ना प्यार है' से रातो-रात बड़े स्टार बन गए थे और उस समय कुछ ऐसी घटनाएं घट गईं थी जिसकी वजह से राकेश जी ने मुझे रितिक का पर्सनल सिक्यॉरिटी गार्ड का काम सौंप दिया था। रितिक के स्टारडम को मैंने बेहद करीब से देखा है। बीच में कई वर्ष हम लोग मिले नहीं लेकिन अब साथ काम करने का मौका मिल गया। रितिक जैसे पहले थे बिल्कुल वैसे आज भी हैं।' बॉलिवुड में अन्य सितारों के स्टारडम के साथ बदलते उनके मिजाज पर रोनित कहते हैं, 'देखिये मेरा सामना तो हर प्रकार के अभिनेता से हुआ है, उनसे भी जिनके सर पर स्टारडम का चढ़ जाता है। मेरा अनुभव कहता है कि जिस अभिनेता के सर पर सक्सेस चढ़ जाता है वह इंडस्ट्री से आउट भी जल्दी ही हो जाता है। खास लोग ही सफलता को संभाल कर रख पाते हैं। मैंने शाहरुख खान और आमिर खान सहित लगभग सभी बड़े सितारों की सिक्यॉरिटी के लिए काम किया है।'
करन जौहर के सिलेब्रिटी चैट शो 'कॉफी विद करण' में वैसे तो अब तक कई हस्तियां शिरकत कर चुकी हैं, मगर इस नए सीजन में दर्शकों को खासतौर से प्रियंका चोपड़ा का इंतज़ार है, जो अब एक इंटरनैशनल ब्रैंड बन चुकी हैं। खबर थी कि प्रियंका जल्द ही इस शो में बतौर गेस्ट नजर आ सकती हैं, लेकिन ऐसा लगता है कि अब तक करन ने उन्हें इसके लिए औपचारिक तौर पर इन्विटेशन नहीं भेजा है। हाल ही में ट्विटर पर अपने फैन्स के सवालों का जवाब दे रहीं प्रियंका से जब यह पूछा गया कि क्या आप 'कॉफी विद करन' के नए सीजन में नजर आएंगी और अगर हां, तो किसके साथ? इस पर प्रियंका ने जवाब देते हुए लिखा, 'लगता तो है कि मैं वहां जाऊंगी... पर अभी मैं इसे लेकर श्योर नहीं हूं। आपको इस बारे में करन जौहर से पूछना चाहिए।' गौरतलब है कि लंबे वक्त से कयास लगाए जा रहे हैं कि प्रियंका 'कॉफी विद करन' के 5वें सीजन में नजर आ सकती हैं। शो के तीसरे सीजन में प्रियंका शाहिद कपूर के साथ नजर आई थीं। उस वक्त ऐसी खबरें थीं कि ये दोनों स्टार्स एक-दूसरे को डेट कर रहे हैं, लेकिन शो के चौथे सीजन में वह ऐक्ट्रेस दीपिका पादुकोण के साथ नजर आईं।
रियो ओलिम्पिक, 2016 के लिए बॉलिवुड ऐक्टर सलमान खान को गुडविल ऐंबैसडर बनाए जाने को लेकर उपजे विवाद के बाद उन्होंने इस बातचीत में खेल से अपने लगाव के साथ-साथ ओलिंपिक जैसे इवेंट के लिए गुडविल ऐंबैसडर बनने के फैसले का बचाव किया है... ओलिंपिक सबसे बड़ा स्पोर्ट्स इवेंट है। भारतीय टीम को ऐंबैसडर की जरूरत ही क्या है? दूसरे देशों की तुलना में ओलिंपिक को न तो ठीक से कवर किया जाता है न ही इसके ज्यादा दर्शक हैं। ऐसे में यदि कोई आकर खिलाड़ियों को सपॉर्ट करता है तो उन्हें अच्छा लगेगा और वे ज्यादा मेहनत करेंगे। वे और भी ज्यादा प्रेरित होंगे और मेहनत करेंगे। मेरी तरह कोई हो तो ओलिंपिक को चर्चा बनाने में मददगार हो सकता है। फिल्मी खबरें पढ़ें अपने फेसबुक पर, लाइक करें NBT Movies आपने एक इंटरव्यू में कहा था कि आप फुटबॉल को लोकप्रिय बनाना चाहते हैं और फिर आपको लेकर फुटबॉल टीम खरीदने की खबरें आईं। लेकिन, जहां कई ऐक्टर्स की अलग-अलग स्पोर्टिंग लीग में अपनी-अपनी टीम हैं, ऐसे में आपने इससे क्यों दूरी बना रखी है? ऐसा (फुटबॉल टीम खरीदने के बारे में) कभी नहीं हुआ, क्योंकि मैं किसी एक टीम का हिस्सा नहीं बनना चाहता। ऐसा कभी नहीं हुआ, क्योंकि मैं किसी एक टीम का हिस्सा नहीं बनना चाहता। अगर हो सका, तो मैं इस खेल की मुख्य बॉडी से जुड़ना चाहूंगा। मैं खुद को दिल्ली, पुणे, केकेआर आदि के बीच जूझता हुआ नहीं देख सकता। इसमें कोई शक नहीं कि यह खेल को प्रमोट करने का बेहतरीन तरीका है, लेकिन मैं वहां (ऊपर की ओर इशारा करते हुए) पहुंचना चाहता हूं। इसलिए जब सलमान की टीम वर्सस प्रीति की टीम या शाहरुख की टीम की बात होगी तो मामला खेल तक पहुंच ही नहीं पाएगा और यह केवल गॉसिप के बीच घूमती रह जाएगी। इसके साथ ही 'जिम्मेदार प्रेस' मैच से फोकस हटा लेगी और मैं किसी को इस तरह का फायदा नहीं देना चाहता। मैं कुछ ऐसा चाहता हूं, जिससे स्पोर्ट्स का पूरा डिवेलपमेंट हो। ..तो गुडविल ऐंबैसडर के तौर पर आपकी जिम्मेदारियां क्या होंगी? मैं अपने खिलाड़ियों को खेल के प्रति उत्तेजित करूंगा और देखूंगा कि वह कैसी तरक्की करते हैं। यदि पिछले साल की तुलना में इस साल मेडल की संख्या बढ़ती है तो यह बेहतर होगा। ऐसा तभी होगा जब इन्फ्रास्ट्रक्चर, डायट, कोचिंग और अन्य सुविधाएं बेहतर होंगी। पहले (ऐंबैसडर) नहीं लेकर आए थे तो ठीक है, पर अब जब किसी को लेकर आए हैं तो खिलाड़ियों को प्रोत्साहित करना चाहिए। मैं ओलिंपिक में हिस्सा तभी ले सकता हूं जब 'चलना' भी खेल में गिना जाए। इसलिए मैं वह हूं, जो गाड़ी को पीछे से धक्का दे सकता है। मैं ओलिंपिक के शुरुआती समय में रियो जाने की भी कोशिश करूंगा। लेकिन, यदि हम क्रिकेट को छोड़ दें तो क्या अन्य खेल को ग्लैमरस बनाने के लिए हमें बॉलिवुड स्टार्स की जरूरत है? क्रिकेट तो सभी देखते हैं और इससे कई स्टार्स जुड़े हैं। हमें अन्य खेलों के लिए स्टार्स की जरूरत है। अज लोग टेनिस लिएंडर पेस और सानिया मिर्जा की वजह से देखते हैं। सानिया नेहवाल और दीपिका पल्लीकल खुद में ही स्टार हैं। जल्द ही फुटबॉल में भी ऐसा ही होगा, क्योंकि हमारी अगली जेनरेशन फुटबॉल की दीवानी है। हमारी गलती यह है कि हमें केवल क्रिकेट के अलावा और खेल भी देखने चाहिए।...जैसे ही ऐसा होने लगेगा टीआरपी बढ़ेगी तो खिलाड़ियों को विज्ञापन मिलने लगेंगे और वे स्टार बन जाएंगे। चैनलों पर इधर-उधर भटकने की बजाय बैडमिंटन मैच देखिए और जानने की कोशिश कीजिए कि कैन खेल रहा है। यदि आप चाहते हैं कि हॉकी अपनी चमक वापस ले आए तो यह खेल देखिए, चाहे स्टेडियम में या फिर टीवी पर। शुरुआत में हम (बॉलिवुड सिलेब्स) यही प्रेरणा दे सकते हैं। क्या आप हर उस खिलाड़ी से मिलेंगे, जिन्होंने रियो के लिए क्वॉलिफाई किया है, जैसे दीपा करमाकर? हां, मैने उनका विडियो देखा है और वह अद्भुत थी। ऐसी जगह से आना जहां कोई इन्फ्रास्ट्रक्चर नहीं, कोई सुविधा नहीं, यह साबित करता है कि यह आपके अंदर ही मौजूद है। जरा सोचिए कि यदि सरकार और कॉर्पोरेट्स इसके लिए हाथ मिला लें और खिलाड़ियों को सपॉर्ट करें तो और उन्हें वे सुविधाएं मिले जिनके बगैर ही वह इतना बेहतर कर पा रहे हैं तो क्या होगा! आप फिटनेस आइकन के तौर पर जाने जाते हैं, क्या कभी खेल से पाला पड़ा है? जब मैं बड़ा हो रहा था तब मैंने सभी खेल खेला है। मेरे साथ दिक्कत बस यही है कि जब मैं किसी चीज में बेहतर होगा हूं तो फिर किसी नई चीज को लेकर रुक जाता हूं। मैंने खेला तो सब है, लेकिन मास्टर किसी में नहीं। यदि मुझसे स्विमिंग करने कहेंगे तो कर सकता हूं। मैं फुटबॉल से लेकर, हॉकी, क्रिकेट तक सब खेल सकता हूं, लेकिन इन सबमें बेहतर बनने के लिए वक्त लग सकता है क्योंकि इन्हें छोड़े लंबा वक्त हो गया। अब आप चूंकि अपनी अगली फिल्म में एक रेसलर की भूमिका निभाने जा रहे हैं, तो क्या अब आप एक खिलाड़ी की बॉडी और माइंड को अच्छी तरह से समझने लगे हैं? मैंने रेसलर की भूमिका के लिए वह सब सहा जो रियल रेसलर सहते हैं। उनके लिए यह मैच केवल आधे घंटे का होता है, लेकिन मैं पूरे दिन शूटिंग करता हूं। मैं रियल रेसलर के साथ फाइट कर रहा हूं तो ऐसे में जब वे आपको पटकते हैं तो वाकई में जोर का पटकते हैं। यह मेरी सबसे मुश्किल फिल्म है। आपको ऐसा क्यों लगता है कि क्रिकेट पर बनी फिल्म उतनी सफल नहीं हो सकती, जितना कि बॉक्सिंग या हॉकी से जुड़ी फिल्म? स्क्रीन पर क्रिकेट बनावटी लगता है। मुझे नहीं पता कि आनेवाली बायोपिक कैसी होंगी? 'मैरी कॉम' में उनके स्ट्रगल की कहानी थी और यह अच्छी चली। 'चक दे इंडिया' में एक शानदार स्टोरी थी, इसलिए क्रिकेट से जुड़ी फिल्म के लिए भी आपको स्टोरी की जरूरत होगी। ...तो क्या 'सुल्तान' की भी ऐसी ही कहानी है? 'सुल्तान' एक लव स्टोरी है और लव स्टोरी कभी फेल नहीं होती। गौरतलब है कि जहां सलमान के पिता सलीम खान के साथ-साथ ऐश्वर्या राय, कटरीना कैफ, किरण खेर जैसे बॉलिवुड सिलेब्रिटीज़ ने ओलिंपिक में गुडविल ऐंबैसडर के तौर पर सलमान के नाम को सपॉर्ट किया है, वहीं ओलिंपिक मेडल विनर योगेश्वर दत्त, मिल्खा सिंह सहित खेल जगत के कई दिग्गजों ने इस फैसले की आलोचना की है।
उपमा सिंह न स्लिम-ट्रिम फिगर, न स्टाइलिश डिजाइनर ड्रेसेज, टैलंट हो तो फिल्म इंडस्ट्री में मुकाम सिर्फ ऐक्टिंग के दम पर हासिल किया जा सकता है। एक्ट्रेस विद्या बालन इस बात की सटीक मिसाल हैं। बॉलिवुड की टिपिकल हिरोइन वाले सारे मापदंड को धता बताते हुए विद्या ने एक के बाद एक लगातार चार साल इश्किया, पा, द डर्टी पिक्चर्स और कहानी जैसी फिल्मों के लिए बेस्ट ऐक्ट्रेस के तमाम अवॉर्ड्स अपने नाम किए। ये सिनेमा के प्रति उनकी समझ ही थी, जिसने उन्हें साल 2013 में प्रतिष्ठित कान्स फिल्म फेस्टिवल की जूरी मेंबर में शामिल किया। वहीं बीते साल वह मामी मुंबई फिल्म फेस्टिवल के इंटरनैशनल कॉम्पिटिशन की जूरी सदस्य बनीं। इन सब उपलब्धियों के बाद फिल्म 'एक अलबेला' में गीता बाली के रोल में मराठी सिनेमा में डेब्यू कर रहीं विद्या बालन से हमने की क्षेत्रीय, हिंदी और अंतरराष्ट्रीय सिनेमा के संबंध में खास बातचीत: हिंदी फिल्मों में बड़ा नाम कमाने के बाद मराठी फिल्म में डेब्यू करने की क्या वजह रही? मैं बहुत वक्त से मराठी फिल्म करनी चाह रही थी। विद्याधर भट्टे, जिन्होंने 'एक अलबेला' में मेरा मेकअप किया है, वह मेरी शुरुआती फिल्मों में भी जुड़े रहे थे। उनसे मेरे बहुत अच्छे रिश्ते रहे हैं। उन्होंने कुछ मराठी फिल्में प्रड्यूस भी की थीं, तो मैंने उनको कहा था कि अगर कोई अच्छा सब्जेक्ट हो तो मेरे पास जरूर लाइएगा। वह एक दिन मेरे पास आए और पूछा कि एक फिल्म में 'अलबेला' री-क्रिएट कर रहे हैं। उसमें स्पेशल अपियरेंस के तौर पर गीता बाली का रोल है, क्या आप करना पसंद करोगी? मैंने तुरंत हां कर दी। विद्या बालन निभाएंगी गीता बाली का किरदार। गीता बाली के रूप को अपनाने के लिए कितनी मशक्कत करनी पड़ी? मैंने उनको बहुत बार स्क्रीन पर देखा है। स्पेशली अलबेला फिल्म के गाने मुझे बहुत पसंद हैं। शाम ढले खिड़की तले, मेरा पसंदीदा गाना है। लेकिन मैं ये जरूर कहूंगी कि जब मैंने तय कर लिया कि मैं फिल्म करूंगी तो मैंने उन्हें और बारीकी से देखा कि किस तरह वह अपने हाथ इस्तेमाल करती हैं। चूंकि ज्यादातर शॉट्स क्लोज अप होते थे, तो फेस एक्सप्रेशन पर ध्यान दिया। वैसे, मेरा चेहरा उनकी तरह तो है नहीं। हम दोनों का चेहरा बहुत अलग है, लेकिन विद्याधर भट्टे, शलाका मोरे, जो स्टाइलिस्ट हैं, उन्होंने पूरी कोशिश की मुझे ऐसा लुक देने की ताकि मैं ज्यादा से ज्यादा उनकी तरह दिख सकूं। लेकिन गीता जी के हाव-भाव, उनके अंदाज को अपनाने के लिए बाकी की मेहनत मैंने की है। मराठी सिनेमा इन दिनों अचानक काफी पसंद किया जाने लगा है। किस तरह से देखती हैं आप रीजनल फिल्मों की इस पॉप्युलैरिटी को? मुझे लगता है कि यह बहुत अच्छा है। मराठी सिनेमा में पहले बहुत अच्छी फिल्में बनती थीं। बीच में एक डाउनफॉल आया था, क्योंकि रीजनल वाले और हिंदी वाले सब एक तरह की फिल्में बनाने लगे थे। लेकिन अब एक बार फिर वह अपनी जड़ों की ओर लौट रहे हैं। लोकल कन्टेन्ट की कहानियां सुना रहे हैं, इसलिए लोग उन्हें पसंद कर रहे हैं। ऐसा दौर आता है हर सिनेमा में, जब सब ठंडा पड़ जाता है। बाद में फिर उसका रिवाइवल होता है। हिंदी सिनेमा भी इस दौर से गुजर चुका है। मेरा मानना है कि सभी प्रांतों की फिल्में चलें, क्योंकि ज्यादा फिल्में चलेंगी तो और ज्यादा फिल्में बनेंगी। इंडस्ट्री बढ़ेगी, रोजगार बढ़ेगा, हमारे लिए मौके बढ़ेंगे। आप कान्स, मामी जैसे इंटरनैशनल फिल्म फेस्टिवल की जूरी में शामिल रही हैं। ग्लोबल लेवल पर भारतीय फिल्मों को कहां पाती हैं? मामी में इंटरनैशनल कॉम्पिटिशन में, जो पहली फिल्म मैंने देखी थी वह थी कन्नड़ फिल्म 'तिथि'। बहुत अच्छी फिल्म है। जल्द ही रिलीज भी होने वाली है। मैं समझती हूं कि कन्टेन्ट के लेवल पर हमारे देश में बहुत अच्छी फिल्में बन रही हैं। हां, टेक्निकली सुधार की काफी गुंजाइश है। ये भी सच है कि हमारे पास वह सहूलियत नहीं है, जो इंटरनैशनल लेवल पर मौजूद है। लेकिन हमारे यहां अच्छी बात यह हुई है कि हमारी कहानियां दोबारा जड़ों की ओर लौट रही हैं, जो बहुत जरूरी है। फिर भी कान्स जैसे फिल्म फेस्टिवल में हमारी एक भी फिल्म मुख्य प्रतियोगिता में शामिल नहीं हो पाती? देखिए, मैंने वहां बहुत सारी फिल्में देखीं। हां, कुछ बेहतरीन फिल्में थी, लेकिन कुछ बहुत गंदी फिल्में भी थीं। असल बात यह है कि भाषा की वजह से हमारे मुकाबले विदेशी मेकर्स की पहुंच वहां ज्यादा आसान है, लेकिन जैसा मैंने कहा ये भाषाई बाधाएं धीरे-धीरे हट रही हैं। देश के भीतर भी यह सीमा टूट रही है। जैसे अभी मराठी फिल्में नॉन मराठी भी देख रहे हैं। वैसे, इंटरनैशनली भी हमारे लिए बैरियर्स ब्रेक हो रहे हैं। इसके अलावा एक चीज जो मैंने नोटिस की कि हम लोग अपने को बहुत अच्छी तरह मार्केट नहीं कर पाते हैं। कुछ झिझक होती है शायद। मैंने वहां देखा कि कुछ गुण हो या न हो, वे अपने को ऐसे बढ़ा-चढ़ाकर पेश करेंगे कि टूरिस्ट लोकेशन हो या फिल्में हों, आपको लगेगा कि वाह ये कितना यूनीक है, पर एक्चुअली कई बार मैंने देखा है कि उनके मुकाबले हमारे पास बहुत कुछ है, जो हम उस तरह बता नहीं पाते। सुना है कि आपको बायोपिक के खूब ऑफर मिलते हैं, पर सिल्क स्मिता के बाद आपने फिर ऐक्ट्रेस गीता बाली का रोल ही चुना? हां, द डर्टी पिक्चर के बाद, आप यकीन नहीं मानेंगी कि मुझे हर दूसरे या तीसरे महीने एक बायोपिक ऑफर होती है। हालांकि, एक बायोपिक के लिए मैंने हामी भी भरी थी, एमएस सुब्बालक्ष्मी की, लेकिन वो किसी वजह से बन नहीं पायी। इसके अलावा एक बहुत इंट्रेस्टिंग स्टोरी थी, रकमा बाई, जो महाराष्ट्र की पहली लेडी कार्डियोलॉजिस्ट हैं, लेकिन वह भी मैं नहीं कर पाई किसी वजह से। इस फिल्म में तो मैंने गाने किए हैं, लेकिन फिर भी आप सही हैं। वैसे पहले मुझे सुचित्रा सेन का रोल ऑफर हुआ था तो मैंने यही कहकर मना किया था कि अभी तो सिल्क स्मिता किया है। फिर से ऐक्ट्रेस नहीं करना चाहिए, पर देखिए आप सोचते कुछ हैं, होता कुछ है। साल 2010 से 2013 तक आपको लगातार बेस्ट ऐक्ट्रेस का फिल्म अवॉर्ड जीतते देखने की लोगों को आदत पड़ गई थी। इधर ऐसा नहीं हो पा रहा? हां, उसके बाद फिल्में भी तो नहीं चलीं। चार फिल्में लगातार नहीं चलीं। हालांकि, ये एक दौर है। बड़े-बड़ों के साथ ऐसा हुआ है, मैं क्या हूं। एक दौर था, जब अमिताभ बच्चन की फिल्में नहीं चल रही थीं, जबकि इंडस्ट्री में सबसे सक्सेसफुल करियर उनका रहा है। मैं अपने को उनसे कंपेयर नहीं कर रही हूं। बस ये कह रही हूं कि अगर ये उनके साथ हो सकता है तो किसी के भी साथ हो सकता है और ये हर किसी के साथ होता है। जब पहली फिल्म नहीं चली थी तमाम तारीफ के बावजूद तो मैं तो चौंक गई थी। लेकिन ये होता है, रो-धोकर, गुस्सा निकाल कर, अपने को चीर- फाड़कर कि ये चली क्यों नहीं, सब अनैलेसिस करके आपको आगे बढ़ना पड़ता है। शादी के बाद आप खुद में एक पर्सन और एक ऐक्ट्रेस के तौर पर क्या बदलाव महसूस करती हैं? हां, पर्सन के तौर पर बदलाव आए हैं। पहले आप सिर्फ अपने बारे में सोचते हैं, शादी के बाद आप किसी और के बारे में भी सोचते हो। लेकिन थैंक गॉड प्रफेशनली मुझे नहीं लगता कि कोई चेंज आया है। या फिर शायद पड़ा हो क्योंकि जब आप एक इंसान के तौर पर बदलते हैं, तो प्रफेशनली भी आपमें बदलाव आते हैं। लेकिन मुझे ऐसा कुछ महसूस नहीं होता। उनका मेरे काम पर कोई असर नहीं पड़ा।
आगामी पंजाबी फिल्म का निर्माण कर रहे मशहूर कमीडियन कपिल शर्मा ने इस फिल्म के लिए कुछ गीत भी गाए हैं। इसमें दमनप्रीत सिंह मुख्य भूमिका में हैं। फिल्म का नाम अभी तय नहीं है। आगामी टेलिविजन धारावाहिक 'शेर-ए-पंजाब : महाराजा रंजीत सिंह' के लॉन्च के मौके पर दमनप्रीत ने कहा, 'फिल्म निर्माण के अलावा, कपिल ने फिल्म में दो-तीन गीत भी गाए हैं। फिल्म का नाम अभी तय नहीं हुआ है। मेरे अलावा, फिल्म में गुरप्रीत गुग्गी भी हैं।' दमनप्रीत ने बताया कि कपिल ने फिल्म में अभिनय नहीं किया है। दमनप्रीत 'शेर-ए-पंजाब : महाराजा रंजीत सिंह' में लीड भूमिका में नजर आएंगे। उन्होंने कहा, 'मैं चंडीगढ़ से हूं। मैंने इस भूमिका के लिए मुंबई में ऑडिशन दिया। मैं शूटिंग के लिए पढ़ाई नहीं छोड़ सकता। सेट पर एक शिक्षक रोजाना मुझे दो-तीन घंटे पढ़ाने के लिए आते हैं। मैं वर्तमान में नौवीं कक्षा का छात्र हूं।' उन्होंने कहा, 'मैं पंजाब से हूं और महाराज रणजीत सिंह भी पंजाब से थे, इसलिए मैं ऐसा मौके नहीं जाने दे सकता था। जब मुझे इस बारे में पता चला तो मैं भूमिका निभाने के लिए उत्सुक था।'
मुंबई अपने साथी कलाकार सुनील ग्रोवर के साथ झगड़े को लेकर निशाने में रहे कमीडियन कपिल शर्मा के लिए फिलहाल एक राहत की खबर है। 'कॉमिडी नाइट्स विद कपिल' के होस्ट कपिल शर्मा को कोर्ट से राहत मिल गई है। गोरेगांव में बन रहे फ्लैट के मामले में कपिल के खिलाफ दायर एफआईआर पर बॉम्बे हाईकोर्ट ने स्टे लगा दिया है। एफआईआर में कपिल पर आरोप लगाया गया था कि उन्होंने गोरेगांव में अपने फ्लैट में अवैध रूप से निर्माण कराया। ऐक्टर इरफान खान का फ्लैट भी इसी बिल्डिंग में है। कोर्ट ने बीएमसी समेत सभी पक्षों को 5 हफ्ते में विवाद सुलझाने का निर्देश दिया। न्यायमूर्ति एन.एच. पाटील और न्यायमूर्ति एम.एस. कार्णिक की खंडपीठ ने कपिल और इरफान की ओर से दाखिल याचिकाओं पर सुनवाई की। कपिल और इरफान ने अप्रैल और सितंबर 2016 में जारी बीएमसी के नोटिस को चुनौती दी थी। नोटिस में उन्हें निर्देश दिया गया था कि वह डीएलएच एनक्लेव में अपने फ्लैट में कथित रूप से कराए गए अवैध निर्माण को तोड़ें।
उंगली गैंग का मकसद समझने के बाद निखिल तो उनके गैंग में शामिल हो जाता है, लेकिन काले का मकसद अभी भी गैंग को पकडना है। इसी बीच काले को जब अपने ट्रांसफर के लिए पुलिस के आला अफसर 5 लाख रुपये पेशगी और अगले कुछ सालों में 40-50 लाख और देने के लिए कहते हैं, तो काले को लगता है पुलिस का सारा सिस्टम ही करप्शन के दलदल में धंसा हुआ है। अब जब काले मुश्किल में है तो निखिल उसकी मदद करने का फैसला करता है। निखिल और उंगली गैंग के सभी लोग काले के साथ हैं। उन्हें अब एक ऐसा स्टिंग करना है जिससे पुलिस के आला अफसरों तक करप्शन से आने वाले करोडों रुपये का खेल उजागर हो जाए। उंगली गैंग और काले द्वारा किए जाने वाले स्टिंग आपरेशन में एक चैनल की रिर्पोटर और अभय की लवर नेहा धूपिया उनके साथ शामिल हो जाती है। उंगली गैंग का यह स्टिंग कामयाब रहता है। पुलिस कमिश्नर रजा मुराद सहित सभी आला अफसरों की छुट्टी हो जाती है। इसी के साथ उंगली गैंग कंगना के भाई को इंसाफ दिलाने के लिए जो लड़ाई लड रहा होता है, वह लड़ाई भी कामयाब होती है। अब मुंबई पुलिस के नए कमिश्नर के पद पर संजय दत्त को बिठाया जाता है। काले उंगली गैंग से कहता है भविष्य में उन्हें कॉमन मैन को इंसाफ दिलाने के लिए किसी गैंग को बनाने की जरूरत नहीं पड़ेगी।
इंडस्ट्री में खिलाड़ी कुमार के नाम से जाने जानेवाले अक्षय एक लंबे अरसे से फिल्मों के जरिए लगातार विविधता परोसते आ रहे हैं, मगर पिछले कुछ समय से देशभक्ति और सामाजिक सरोकार वाली फिल्मों की ओर उनका झुकाव ज्यादा नजर आ रहा है। 'गब्बर', 'एयरलिफ्ट' और 'रुस्तम' जैसी फिल्मों के बाद वे इन दिनों चर्चा में हैं, 'जॉली एलएलबी 2' से इसके बाद उनकी 'टॉइलट एक प्रेम कथा' प्रदर्शित होगी। इस मुलाकात में वे फिल्म, अरशद वारसी, सोशल नेटवर्किंग साइट्स, अपनी पत्नी ट्विंकल और बच्चों के पालन-पोषण जैसे विभिन्न मुद्दों पर बात करते हैं। क्लैश से बचने के लिए अपनी फिल्म अगले महीने रिलीज करेंगे... पिछले लंबे अरसे से आपकी फिल्में स्वतंत्र और गणतंत्र दिवस पर प्रदर्शित होती रही हैं। 15 अगस्त पर आपकी 'रुस्तम' के साथ 'मोहन जोदारो' आई थी, मगर इस बार आपने 'काबिल' और 'रईस' के लिए रास्ता साफ कर दिया। इन दो फिल्मों के प्रदर्शन की तारीख पहले से तय थी। मुझे लगा कि क्लैश करके कोई फायदा नहीं था। हमें लगा कि 10 फरवरी को आ जाते हैं। जहां तक 15 अगस्त की बात है तो एक तारीख पर दो फिल्में तो आ सकती हैं, मगर तीन ज्यादा हो जाती हैं। छुट्टियों का समय होता है, इससे दोनों फिल्मों को फायदा हो जाता है। अब फिल्में इतनी ज्यादा बनती हैं कि एक हफ्ते में दो रिलीज करनी ही पड़ती हैं। हां, तीन फिल्मों का आना थोड़ा मुश्किल होता है। इसी क्लैश से बचने के लिए हम अगले हफ्ते आ रहे हैं। 'जॉली एलएलबी 2' पार्ट वन का हिस्सा रहे अरशद वारसी काम करनेवाले थे, मगर निर्माता ने आप जैसे बड़े स्टार पर अपनी पसंद उतारी। इस फिल्म का प्रस्ताव मिलने के बाद मैंने अरशद से बात की थी। वह कोई छोटा ऐक्टर नहीं है। वह मेरा बहुत अच्छा दोस्त है। लोग तो बात का बतंगड़ बना देते हैं। मैं अरशद का शुक्रगुजार हूं जो उन्होंने 'जॉली' जैसी फिल्म में काम करने के लिए मुझे रास्ता सुझाया। उन्होंने इस फिल्म को बड़ा बना दिया और मुझे उम्मीद है कि 'जॉली एलएलबी 2' भी अच्छी फिल्म साबित होगी। अपने बच्चों के पालन-पोषण में किसका योगदान ज्यादा मानते हैं? बेशक मेरी पत्नी का हिस्सा ज्यादा है। वह घर पर रहती हैं तो बच्चों की बेहतर देखभाल कर पाती हैं, मगर कसरत, खेलकूद, तैराकी जैसी चीजों में मैं आगे बढ़कर उनके साथ होता हूं। मैं बहुत ज्यादा पढ़ा-लिखा नहीं हूं। अपने बच्चों को छोटी कक्षा की चीजें सिखा सकता हूं, बड़ी कक्षा की नहीं। मैंने जिंदगी को बहुत करीब से देखा है, मगर मैं अपना ज्ञान उनपर थोपता नहीं। मुझे लगता है, वक्त आने पर वे जिंदगी के बारे में खुद ब खुद सीख जाएंगे। मैंने उन्हें यही सिखाया है कि जिंदगी में सभी को झुककर प्रणाम करो। जितना झुकोगे, उतना बड़े बनोगे। अपने बच्चों को लेकर हर माता -पिता की अपनी सोच होती है। पैरंटिंग का अर्थ होता है, अपने बच्चो को दिशा दिखाना। वे जिस रास्ते पर आगे बढ़ना चाहते हैं, आपको उस मार्ग पर उनकी सहायता करनी चाहिए। आपको अगर अपने बच्चों को कोई सीख या संस्कार देने हैं तो उसका पालन पहले आपको करना होगा। ट्विटर और फेसबुक पर सक्रिय होने के बावजूद आपको कभी ट्रोलिंग या बैशिंग का शिकार नहीं होना पड़ा? मैं सोशल मीडिया पर छोटी-छोटी चीजें बनाकर पोस्ट कर देता हूं। मैं किसी की बुराई नहीं करता। मैं लोगों से कहता हूं कि इन मुद्दों के बारे में सोचो। जिस तरह आप अपने परिवार के बारे में सोचते हैं, अपने आस-पास के बारे में भी सोचो। आपका धर्म बनता है कि आप देश के बारे में भी चिंतन करें, क्योंकि देश रहेगा तो आप रहोगे। अगर देश ही नहीं रहा तो आप क्या करोगे। मैं देश और समाज के प्रति अपने छोटे-छोटे हिस्से का योगदान देने में विश्वास हूं। मेरी अकैडमी एक लंबे समय से महिलाओं को आत्म रक्षा की ट्रेनिंग देती आई है। जब भी मौका मिलता है, मैं देश के जवानों के लिए आगे आया हूं। मैं फिल्मों के जरिए भी सामाजिक सरोकार का ध्यान रखता हूं। कुछ समय से आपका झुकाव मुद्दे वाली फिल्मों की ओर देखने को मिल रहा है। जी। अब मेरी आगामी फिल्म 'टॉइलट एक प्रेम कथा' भी देश को लेकर है। मैं स्वच्छता को लेकर बहुत ही सजग हूं। उसमें एक सच्ची कथा भी है और मुद्दा भी। आज गंदगी हमारे देश में एक बहुत बड़ा मुदा है। उसका सफाया करना बहुत जरूरी है। कई बार ट्रैवल करते हुए मैं देखता हूं कि लोग अपनी गाड़ी या ऑटो से कचरा बाहर फेंक रहे होते हैं। लोग इधर-उधर थूकते और पान पीक रहे होते हैं। मुझे देखकर बहुत कोफ्त होती है। मेरा घर समंदर किनारे है। आज से तीन-चार साल पहले लोग मेरे घर के पास आकर बहुत ही गंदगी फैलाया करते थे, मगर मैंने भी उन्हें सबक सिखाने की ठानी। वे जब भी गंदगी फैलाते, मैं उन्ही के हाथों उठवाकर फिंकवाया करता था। अब मेरे घर के सौ मीटर दाएं और सौ मीटर बाएं कोई भी गंदगी नहीं फैलाता। हां, प्यार-मोहब्बत करनेवाले आते हैं। प्यार की पेंगें बढ़ाते हैं और चले जाते हैं। मुझे उनसे कोई आपत्ति नहीं। अपनी कामयाब शादी का राज आप किसे मानते हैं? मुझे लगता है, इसका राज सिर्फ और सिर्फ दोस्ती है। आपस में दोस्त रहना बहुत जरूरी होता है। जब मैं शूटिंग के लंबे शेड्यूल के बाद घर लौटता हूं तो उसके बाद मुझे जरूरत होती है एक स्पेस की। यह वह स्पेस होती है, जहां हम एक-दूसरे की स्पेस के बीच नहीं आना चाहते। मैंने हमेशा कहा है कि औरतें हम मर्दों का आधारस्तंभ होती हैं। घर में जब भी कोई मसला हो जाए तो औरतें सूझ-बूझ से उसका हल निकाल लेती हैं। वे भले शारीरिक रूप से कमजोर हों, मगर मानसिक तौर पर बहुत मजबूत होती हैं, इसीलिए मैं उनकी बहुत इज्जत करता हूं। मैं हमेशा कहता हूं कि औरतें आसमान से आती हैं जबकि हम मर्द इस जमीं से हैं। हुमा के साथ आप पहली बार काम कर रहे हैं, कैसी हिरोइन साबित हुईं वह? हुमा बहुत ही उम्दा ऐक्ट्रेस हैं। खूबसूरत भी गजब की हैं। फिल्म में उनका किरदार भी अलहदा है। वह फिल्म मैन ऑफ द हाउस अर्थात घर की मुखिया बनी हैं। सारा दिन कोर्ट-कचहरी में खटने के बाद जब मैं घर आता हूं तो उन्हें पेग बनाकर पिलाता हूं, खाना बनाकर खिलाता हूं। मेरे हाथ के फुलके वह बहुत शौक से खाती हैं। उनका चरित्र बहुत ही स्पेशल है और उन्होंने उसे अपने विशिष्ट अंदाज में निभाया है। मुझे उनके साथ काम करके बहुत मजा आया। सेट पर हुमा से जब भी बात होती थी, वह हमेशा यही कहती थी कि वास्तविक जीवन में भी उन्हें ऐसा पति चाहिए, जैसा मैं 'जॉली' में बना हूं। वह चाहती हैं कि उनका होनेवाला पति घर और बाहर दोनों संभाले।
Rekha.Khan@timesgroup.com हुमा कुरैशी आज के दौर की उन हिरोइनों में से एक हैं, जिन्होंने अपने करियर में अनकन्वेंशनल किरदार चुने। उनके करियर की शुरुआत ही 'गैंग्स ऑफ वासेपुर' जैसी फिल्म से हुई। उसके बाद उनकी पिछली फिल्म 'बदलापुर' में उनके किरदार को बहुत तारीफ मिली। इन दिनों हुमा अपनी साउथ की फिल्म 'वाइट', गुरिंदर चड्ढा की फिल्म 'द वायसराय हाउस' और अपने भाई साकिब के साथ 'दोबारा' फिल्म करके चर्चा में हैं। उन्होंने हमसे ढेर सारी बातचीत कीं, आप भी पढ़िए क्या कहा उन्होंने... फिल्मी खबरें फेसबुक पर पढ़ें, लाइक करें NBT Movies आप जब से इंडस्ट्री में आई हैं, आपके लिंक अप्स की खबरें सुर्खियां बनती रही हैं। पहले अनुराग कश्यप और फिर पिछले दिनों सोहेल खान के साथ आपका नाम जोड़ा गया। देखिए मैं अपने फैन्स से हमेशा डायरेक्ट रिश्ता बनाकर रखती हूं। मुझे जब भी कुछ स्पष्ट करना होता है या कहना होता है, तो मैं सोशल मीडिया या ट्विटर का सहारा लेती हूं। मैंने इस मुद्दे पर भी ट्वीट किया था कि वह (सोहेल) मेरे बड़े भाई जैसे हैं और मीडिया को लिखने से पहले अपने फैक्ट्स चेक करने चाहिए। वैसे अब मैं चीजों को हैंडल करना सीख गई हूं। हालांकि, ये इतना आसान नहीं होता। इसका सीधा तरीका है कि आप सीधे अपने फैन्स के संपर्क में रहो और ट्विटर से उन्हें स्पष्ट करो। आप दोनों भाई-बहन की बॉन्डिंग के बारे में बहुत सुना है। किसी यादगार किस्से के बारे में बताएं। किस्से तो कई हैं। असल में बचपन में मैं बहुत ही शरारती थी और साकिब टीनेज होने तक बहुत ही भोंदू था। मैं हमेशा शरारतें करके इल्जाम उसके सर पर मढ़ दिया करती थी। एक बार हम लोग मां के साथ उनकी फैमिली फ्रेंड के घर गए। साकिब तो उनके घर जाने के बाद थोड़ी देर में सो गया। आंटी के कमरे में दुनिया भर की कॉस्मेटिक्स और परफ्यूम्स रखे हुए थे। मुझे कारस्तानी सूझी। मैंने उनकी कॉस्मेटिक्स और परफ्यूम्स बर्बाद करके रख दिए। मैंने उनका सारा परफ्यूम कमोड में बहा लिया और सब कुछ बिखराकर मैं चुपचाप मम्मी के पास आकर बैठ गई। थोड़ी देर बाद जब आंटी को पता चला तो पूछताछ हुई और मैं साफ मुकर गई। मां तो बहुत गुस्से में थीं, क्योंकि उन्हें लगा कि ये हम दोनों में से किसी एक ने किया है। बहरहाल हम घर आ गए। मां चिढ़ी हुई थीं और गुस्से में बड़बड़ा रही थीं। पापा भी बहुत गुस्से में थे। साकिब जब सोकर उठा तो उनसे पूछा गया और उसने नींद में कह दिया कि वह सारा कारनामा उसने किया था। असल में साकिब को नींद से उठने के बाद बहुत देर तक कुछ समझ में नहीं आता। उसकी यह आदत अब भी है। उससे मां-पापा ने सॉरी भी बुलवाई। यह राज सालों तक राज ही रहा। अभी 3 साल पहले घर में बातों-बातों में यह राज खुला कि वह शरारत साकिब ने नहीं, मैंने की थी। अपने करियर की शुरुआत में ही आप कुछ हटकर 'डी डे', 'एक थी डायन' और 'बदलापुर' जैसे किरदार करने को कैसे प्रेरित हुईं? मुश्किल किरदार मुझे बहुत जबरदस्त किक देते हैं। 'बदलापुर' मेरे करियर का डिफिकल्ट किरदार था। मुझे कैरक्टर को लेकर नाइटमेयर आया करते थे। मुझे लगता है कि श्रीराम राघवन अगर उस फिल्म को निर्देशित न कर रहे होते, तो शायद मैं वह किरदार कर भी न पाती। उन्होंने मुझे स्क्रिप्ट सुनाते हुए पहले ही दिन बता दिया था कि जब ऑडियंस थिएटर से बाहर निकलें, तो इस किरदार के लिए उनके मन में जरूर तरस आना चाहिए, क्योंकि बाकी हर किरदार इसमें सेल्फिश हैं। मैंने अपने किरदार के साथ न्याय करने की कोशिश की। मुझे मेरे पैरंट्स ने सिखाया है कि कोई भी काम डर कर मत करो। वे हमेशा कहते हैं कि फ्रंट फुट पर खेलो। मेरा डेब्यू भी अनकन्वेंशनल था। कई लोगों ने कहा भी कि मुझे 'गैंग्स ऑफ वासेपुर' जैसी फिल्म से शुरुआत नहीं करनी चाहिए। मुझ जैसा डेब्यू करने से पहले कोई हजार बार सोचेगा। मैं अगर मेन स्ट्रीम रोल का इंतजार करती, तो शायद यहां तक न पहुंची होती। मैंने किरदार देखा और उसकी ताकत परखी। मलयालम फिल्म 'वाइट' में साउथ के सुपरस्टार ममूटी के साथ काम करने का अनुभव कैसा रहा? मैं अपनी इस फिल्म को लेकर बहुत ज्यादा एक्साइटेड हूं। यह भाषा मेरे लिए बहुत ही मुश्किल थी, मगर रोल कमाल का रहा। यह एक लव स्टोरी है ऐसे किरदारों की, जहां एक अधेड़ आदमी प्यार कर बैठता है कम उम्र लड़की से। जब मैंने सुना कि इसमें ममूटी जैसे साउथ के सुपर स्टार ऐक्टिंग कर रहे हैं, जो अपने आपमें अभिनय का इंस्टिट्यूट है, तो मुझे लालच आया कि मुझे उनसे बहुत कुछ सीखने को मिलेगा। वह सही मायनों में जेंटलमैन हैं। मलयालम लैंग्वेज मेरे लिए एलियन की तरह थी, मगर मैं ममूटी सर को इम्प्रेस करना चाहती थी। मैं नहीं चाहती थी कि मुझसे कोई गलती हो, इसलिए अपने डायलॉग एग्ज़ाम की तरह पहले लिखती और फिर उन्हें रट्टा मारा करती थी। उन डायलॉग को याद करने के बाद मैं यूनिट में से किसी को बुलाकर सही पोज और एक्सप्रेशन लाने की कोशिश किया करती थी। वह मेरी सभी कोशिशों को अप्रीशिएट करते थे। उन्होंने मेरी बहुत मदद की। साउथ के प्रफेशनलिज्म के बारे में काफी कुछ कहा जाता है। क्या आपने भी ऐसा महसूस किया? इस फिल्म से पहले मैंने अपने भाई के साथ 'दोबारा' की शूटिंग की थी लंदन में। उसके बाद मैंने गुरिंदर चड्ढा की फिल्म की शूटिंग की जोधपुर में और फिर मैं वापस लंदन आ गई थी 'वाइट' की शूटिंग के लिए। गुरिंदर की हॉलिवुड की शूटिंग के लिए एक अलग तरह के प्रफेशनलिज्म और पाबंदी का अहसास हुआ। अगर उनका कॉल टाइम साढ़े सात बजे है, तो आपको सेट पर सात पच्चीस पर पहुंचना होता है। उनका शेड्यूल तो अजब ही होता है। जैसे साढ़े सात बजे मेकअप चेयर, आठ बजे आउट ऑफ मेकअप चेयर। आठ बज कर पांच मिनट पर वैनिटी वैन की तरफ जैसी छोटी-छोटी डिटेलिंग शेड्यूल में लिखी होती हैं और सभी उसका पालन करते हैं। उनकी पाबंदी इतनी ज्यादा होती है कि आपको लगता है कि 12 घंटे के लिए आपको गुलाम बना लिया गया है। क्या यह सच है कि गुरिंदर चड्ढा की 'द वायसराय हाउस' में आप मोहम्मद अली जिन्ना के रिश्तेदार की भूमिका कर रही हैं? बिल्कुल नहीं। फिल्म में मेरे किरदार का जिन्ना से दूर-दूर का भी रिश्ता नहीं है। इसमें मैं एक मुस्लिम लड़की की भूमिका कर रही हूं, जो 1947 की पृष्ठभूमि पर है। उसे एक हिंदू लड़के से प्यार हो जाता है। उस वक्त देश का बंटवारा चल रहा है। काफी कॉंप्लिकेटेड और कॉम्प्लेक्स्ड किरदार है। गुरिंदर के साथ काम करने का अनुभव अलग ही रहा। एक तो वह महिला है और दूसरी इंडियन-ब्रिटिश डायरेक्टर होने के नाते जीवन को देखने का उनका नजरिया अलग ही है। उनकी खुद की जिंदगी बहुत ही रोचक रही है। उनके पिता साउथ हॉल में एक दुकान चलाया करते थे। साउथ हॉल से शुरू हुई उनकी जर्नी और फिर उनका ब्रिटिश इंडियन औरतों की आवाज बनने तक का ट्रांसफॉर्मेशन उल्लेखनीय है। उनकी 'बैंड इट लाइक बेकहम' और 'ब्राइड ऐंड प्रेजुडिस' जैसी फिल्मों से सिनेमा और जिंदगी के प्रति उनकी सोच दिखती है। हमने फिल्म की शूटिंग से पहले कई वर्कशॉप किए। फिल्म में अपने चरित्र के लुक के लिए मैंने बहुत मेहनत की। पूरा एक साल काम किया है हमने लुक पर। यह फिल्म मेरे करियर की सबसे रोचक फिल्म साबित होगी। अपने ऐक्टर भाई साकिब सलीम के साथ 'दोबारा' में काम करना कैसा रहा? 'दोबारा' इंग्लिश फिल्म 'ओरक्यूलेस' की रीमेक है। हमारे पास जब इस फिल्म के राइट्स आए, तो हमें लगा कि इस पर हम फिल्म बना सकते हैं। यह भाई-बहन की कहानी है, जो बहुत ही अनयूजवल-सी सिचुएशन में पड़ जाते हैं। साकिब मुझसे दो साल छोटा है और हमारे बीच भाई-बहन के साथ-साथ दोस्तों जैसा भी रिश्ता है। इस एज गैप में भाई-बहन का रिश्ता ऐसा होता है कि आप कई चीजों में क्राइम पार्टनर भी होते हैं। वे एक-दूसरे को बहुत ही बेहतरीन तरीके से जानते हैं, तो एक ऐसे ऐक्टर के साथ काम करना, जो आपको इतने अच्छे तरीके से जानता हो, जो आपका भाई हो, तो ऐसा अनुभव यादगार ही होगा। मेरे लिए यह एक्सपीरियंस अलग इसलिए भी था कि मैं साकिब से ज्यादा छिपा नहीं पाती। फिर सेट पर एक सेन्स ऑफ सपोर्ट भी रहता है कि कुछ कम ज्यादा होगा, तो वह संभाल लेगा। मगर कॉम्पिटिशन भी कम नहीं होता हमारे बीच। बड़ा मजेदार था, उसके साथ काम करना।
सलमान और कटरीना इनदिनों अपनी आने वाली फिल्म 'टाइगर जिंदा है' की शूटिंग में व्यस्त हैं। फिल्म के डायरेक्टर अली अब्बास जफर ने ट्विटर पर एक छोटा सा विडियो शेयर किया है जिसमें सलमान ऑस्ट्रिया की बर्फीली वादियों में एक ऐक्शन स्टंट करते नजर आ रहे हैं। हाल ही में फिल्म के फर्स्ट लुक ने फैन्स के बीच काफी धमाल मचाया था, इसी बीच फिल्म का फर्स्ट विडियो भी सामने आ गया है। फिल्म की शूटिंग ऑस्ट्रिया में चल रही है। रिपोर्ट्स की मानें तो इस फिल्म के पहला गाना 'दिल दिया' शूट किया जा चुका है। इस रोमांटिक गाने को वैभवी मर्चेंट ने कोरियॉग्राफ किया है। Action begins @TigerZindaHai . pic.twitter.com/dNehnLHCqp — ali abbas zafar (@aliabbaszafar) March 23, 2017 खबर है कि इस फिल्म में सलमान एक ऐक्शन सीक्वेंस में कुछ भेड़ियों से भी लड़ते नजर आएंगे। अभी कुछ दिनों पहले ही सलमान ने कटरीना के साथ एक प्यारी सी तस्वीर शेयर की थी। साथ ही कैप्शन लिखा था,' टाइगर जिंदा है' में एक बार फिर साथ।' BACK TOGETHER , IN TIGER ZINDA HAI . pic.twitter.com/H8D0Gv8cTT — Salman Khan (@BeingSalmanKhan) March 22, 2017 'टाइगर ज़िंदा है' साल 2012 में आई फिल्म 'एक था टाइगर' की दूसरी इंस्टॉलमेंट फिल्म है। इस फिल्म में भी सलमान के ऑपजिट कटरीना ही थीं। बता दें कि फिल्म के मेकर्स ने इस फिल्म में ऐक्शन सीन को कोरियॉग्राफ करने के लिए 'डार्क नाइट' के ऐक्शन डायरेक्टर टॉम को चुना है। यह फिल्म इसी साल दिसंबर में रिलीज होनी है।
हाल ही एक इंटरव्यू में करन जौहर ने अपने जीवन से जुड़े कई राज साझा किए। करन अक्सर अपने टीवी शो 'कॉफी विद करन' के जरिए सिलेब्रिटीज़ की लाइफ के अनछुए पहलुओं और कई सीक्रेट्स को पब्लिक के सामने खोलकर रख देते हैं। इस बार उन्होंने किसी और की लाइफ के नहीं बल्कि अपनी ही लाइफ के सीक्रेट्स शेयर किए। अपने टूटे दिल के अनुभवों को साझा किया तो अकेलेपन का जिक्र भी किया। सुपहिट फिल्म कुछ कुछ होता है के लिए माफी भी मांगी। फिल्मों से जुड़ा एक बड़ा और गहरा अफसोस? तकरीबन 18 साल पहले ब्लॉक बस्टर फिल्म 'कुछ कुछ होता है' से डायरेक्शन के क्षेत्र में कदम रखने वाले करन जौहर को अंजलि के किरदार पर अफसोस होता है। करन बोले 'मैंने अंजलि के किरदार को शुरू में छोटे बालों के साथ और टॉमबॉय की तरह दिखाया था और बाद में जब वह बहुत फेमनिन हो जाती है, उसके बाल बड़े हो जाते हैं और वह साड़ी पहनने लगती है, तब उसे उसका प्यार मिलता है। दरअसल यह बहुत ही हास्यास्पद था। मुझे आज भी इस गलती पर अफसोस होता है। मैं इस गलती के लिए माफी मांगता हूं।' पहली बार कब इस गलती का अहसास हुआ? करन अपनी बात रखते हैं, उस समय फिल्म देखने के बाद शबाना आजमी जी ने मुझसे फोन करके पूछा था, क्यों अंजलि को केवल इसलिए रिजेक्ट कर दिया जाता है क्योंकि उसके बाल छोटे हैं और वह बास्केटबॉल खेलती है? और फिर वह साड़ी पहनने वाली महिला बन जाती है तो उसे उसका प्यार मिल जाता है! मैं इस गलती के लिए माफी मांगता हूं।' क्या कभी अकेलापन महसूस किया है आपने? 'लोगों से घिरे रहने के बाद भी आप खुद को अकेला महसूस कर सकते हैं। यह एक स्टेट ऑफ माइंड है। मेरे पास प्यार करने वाला परिवार और दोस्त हैं, लेकिन फिर भी जीवन के एक दौर में मैंने अकेलेपन को जिया है।' क्या कभी दिल टूटा है? प्यार और रिलेशनशिप के बारे में पूछने पर करन ने बेबाकी से जवाब दिया 'मुझे दुख है कि मुझे कभी उस इंसान से प्यार नहीं मिला, जिससे मैंने प्यार किया। मुझे प्यार में हमेशा दर्द ही मिला है। प्यार में असफलता का अफसोस मुझे रहता है।' आज के दौर के प्यार पर क्या कहेंगे? सोशल मीडिया और टेक्नॉलजी की दुनिया में इमोशन्स को लेकर करन की राय में 'सच्चे रिश्ते और सच्चा प्यार बचा ही कहां है? मुझे समझ नहीं आता कि हमारी भावनाएं और प्यार कहां चला गया है। आज हम किसी को बर्थडे विश करने के लिए भी फोन नहीं करते, सोशल मीडिया पर शुभकामनाएं देते हैं, वर्चुअल वर्ल्ड में जीना असली रिश्तों को जीना नहीं होता है। यह सोशल मीडिया का हमारे जीवन में दखल है।'
Upma.Singh@timesgroup.com 'अलीगढ़' स्टार मनोज बाजपेयी अब अपनी फिल्म 'बुधिया सिंह' लेकर आ रहे हैं। फिल्मी करियर और खासकर इस फिल्म को लेकर उनसे हुई बातचीत के ये अंश आप भी पढ़िए... 'अलीगढ़', 'ट्रैफिक' और अब 'बुधिया सिंह'... आप लगातार लीक से हटकर फिल्में चुन रहे हैं। इन फिल्मों के दर्शकों के दिल में उतरने का चांस तो होता है, पर बॉक्स ऑफिस पर खरा उतरने का चांस कम रहता है। ये फिल्में चुनते वक्त आप कभी ये खतरा महसूस करते हैं? देखिए, मैं चाहता हूं कि मेरी फिल्में चलें, लेकिन जब मैं फिल्म स्वीकार करता हूं, तब कमर्शल पॉइंट से नहीं सोचता। मैं वही फिल्में चुनता हूं, जिस तरह की कहानी का हिस्सा मैं बनना चाहता हूं। मुझे लगता है कि मैंने जो कहानी चुनी है, वह सबसे अच्छी कहानी है। ये सोचकर मैं कहानी या किरदार को हां बोलता हूं। कमर्शल पॉइंट पर तब सोचता हूं, जब फिल्म रिलीज होती है। उस समय होता है कि भाई फिल्म चल जाएगी, तो बहुत अच्छा है। वैसे मैं जिस तरह के बजट की फिल्में करता हूं, अमूमन सारी पैसा कमा लेती हैं। इसलिए मैं उस तरफ से निश्चिंत रहता हूं कि मेरा प्रड्यूसर कभी घाटे में नहीं जाएगा। वैसे ये अजीब नहीं है कि हमारे यहां एक कैटिगरी सब्जेक्ट ओरिएंटेड फिल्मों की है और दूसरी हिट होने वाली फिल्मों की‌। मानो अच्छे सब्जेक्ट वाली फिल्मों को हिट होने का हक नहीं है? क्या है कि हमारी जो सात-आठ साल से लेकर 25 साल तक की उम्र की ऑडियंस है न, वह कॉन्टेंट की ओर ज्यादा नहीं जाती। वह ज्यादातर एंटरटेनमेंट की ओर जाती है। हम भी जब उस उम्र के थे, तो कमर्शल फिल्में ही देखते थे और बड़ा इंजॉय करते थे। 25 की उम्र के बाद हमने कॉन्टेंट की ओर जाना शुरू किया। कहानी देखना ज्यादा पसंद करने लगे, लेकिन वह 25 तक वाला तबका बहुत बड़ा है। लेकिन जैसा मैंने कहा कि हम लोग जब कॉन्टेंट वाली फिल्में करते हैं, तो चाहते हैं कि थोड़ा बहुत प्रॉफिट में तो चली जाए। वैसे, आजकल तो ये ज्यादा प्रॉफिट में जाती हैं, लेकिन ये सब फिल्में वीकेंड वाली नहीं होतीं। इसके दर्शक धीरे धीरे बढ़ते हैं। फिर इनकी कमाई सैटेलाइट से होती है, इंटरनेट से होती है, डीवीडी से होती है और फ्लाइट में बेचकर होती है। कई अलग-अलग छोटे-छोटे माध्यम हैं। विश्व के अलग-अलग देशों में धीरे-धीरे रिलीज होती रहती हैं, हमें पता भी नहीं चलता, वहां से कमाई करती हैं और इस तरह अच्छा-खासा प्रॉफिट कमा लेती हैं। चूंकि ये वीकेंड का कल्चर आया है न, कि वीकेंड कलेक्शन कितना रहा और ओपनिंग कितनी रही, उससे गलत आंकड़ा लोगों के सामने पेश कर दिया जाता है और कह देते हैं कि भइया इसने पैसा नहीं कमाया। ये मीडिया की ही बनाई हुई चीजें हैं। मेरा मानना है कि मीडिया वाले फिल्म कैसी है उस पर ध्यान दें, न कि इस पर कि इनके तीन दिन में बिज़नस कितना किया या ये चलेगी या नहीं चलेगी। हमारी पुरानी फिल्मों में आज भी ज्यादातर क्लासिक फिल्में वही हैं जो चली नहीं। फिल्मों के बारे में इंडस्ट्री में दो तरह की सोच दिखती है। कुछ मानते हैं कि हमें सिनेमा में रिऐलिटी दिखानी चाहिए, वहीं बच्चन साहब समेत बहुत से लोग ऐसे हैं जिनका कहना है कि इंसान सिनेमाहॉल में मनोरंजन के लिए जाता है। जो रिऐलिटी वह खुद भोग रहा है, उसे सिनेमा के पर्दे पर भी क्यों देखे? फिर तो प्रेमचंद की सारी कहानियों को फाड़ देना चाहिए। फणीश्वर नाथ रेणु की सारी कहानियों को जला देना चाहिए, क्योंकि जो बीता है वही तो कहानी लिखे हैं ये लोग। उस कहानी को पढ़ने का क्या फायदा? है न? देखिए जो कृति होती है, वह हमारी जिंदगी से ही निकलती है। वही रेणु जी ने किया, वही प्रेमचंद जी ने किया। कृति चाहे वह रियल लाइफ से इंस्पॉयर हो रही है या आपकी एक अपनी रचना है, फिक्शन है, वह कहीं से भी आ रही है, जो रचना है उसको आने दीजिए और उसे लोगों तक पहुंचने दीजिए। हर तरह की कहानियां लोगों तक पहुंचे और लोग उसके मजे लें, यही एक रचनात्मक व्यक्ति का काम होता है। अपनी आने वाली फिल्म मिसिंग से आप प्रड्यूसर भी बन गए हैं। इस रोल को निभाने में कैसा लग रहा है? अच्छा लगता है कि चीजों पर मेरी बात सुनी जाती है। बहुत सारी चीजें जो अभिनेता के तौर पर मैंने देखी थी या गौर किया था, प्रड्यूसर के तौर पर उन्हें लागू करवा पाता हूं। ये बहुत ही मुश्किल काम है। सेंसरशिप हो गया या फिल्म को बेचना हो गया। बहुत सारी दिक्कत होती हैं। जैसी छोटे बजट की फिल्में हम बनाते हैं, उनको रिलीज करना कोई आसान काम नहीं होता। लेकिन मेरी टीम बहुत अच्छी है। सेंसरशिप का जिक्र चला है, तो अब आपकी आने वाली फिल्म सात उचक्के पर भी सेंसर बोर्ड की नजरें टेढ़ी हो गई हैं। क्या कहना चाहेंगे? सेंसरशिप का क्या कहूं! ये जो संस्था है न, वह अपने आप में बड़ी विवादों में रही है, जब से ये बनी है। ये विवाद तो चलते रहेंगे। कभी कम हो जाते हैं, कभी ज्यादा बढ़ जाते हैं। अभी थोड़े ज्यादा बढ़े हुए हैं। और मैं आशा करता हूं कि श्याम बेनेगल जी का जो रेकमडेंशन है, वह जल्द से जल्द लागू हो जाए ताकि फिल्ममेकर्स को थोड़ी राहत मिले। 'बुधिया सिंह' का कोच बिरंची का किरदार, जो आप निभा रहे हैं, उसे कैसे अप्रोच किया? क्योंकि बहुत से लोगों के लिए वह हीरो था, लेकिन बहुतों के हिसाब से विलन था? आपने सारी बातें कह दीं, जिस तरह से मैंने अप्रोच किया। मैं ऑडियंस को कन्फ्यूज करना चाहता था कि वह हीरो है या विलन? क्या वह बच्चे के साथ बहुत क्रूर है या बच्चे का इकलौता रखवाला है? इस पर मैंने सबसे ज्यादा काम किया, क्योंकि आम आदमी जो होता है, वह बिरंची जैसा ही होता है। हम उसके बारे में कई तरह की राय रखते हैं। वह किसी के लिए हीरो होता है, किसी के लिए विलन होता है, लेकिन परिवार के लिए वही हीरो होता है। जैसे बुधिया के लिए वही एक था। बिरंची जैसा मेंटॉर मिलना बहुत मुश्किल है, जो किसी बच्चे की प्रतिभा को शुरू में ही जान जाए और उसे निखारने में दिलोजान से लग जाए। बुधिया उसका अपना बच्चा नहीं था और जो बच्चे उसके जूडो स्कूल में रहते थे वे उसके अपने बच्चे नहीं थे। उनके लिए वह किसी तरह जुगाड़ करके अपना घर चलाता था और उन बच्चों का खर्च चलाता था। इसके बावजूद जब वह जिंदा था तो बहुत से लोगों ने उसे विलन माना, बहुत से लोगों ने हीरो माना। आज जब वह नहीं है, तब सब उसे हीरो मानते हैं।
मुंबई अभिनेता अक्षय कुमार ने ऑनलाइन एंटरटेनमेंट चैनल 'द वायरल फीवर' (TVF) के सीईओ अरुणाभ कुमार के ऊपर लगे छेड़छाड़ के आरोप को लेकर अपनी पत्नी ट्विंकल खन्ना के स्टैंड का समर्थन किया है। इस मामले पर एक ओर बॉलिवुड चुप है वहीं ऐक्ट्रेस ट्विंकल खन्ना ने ब्लॉग लिखकर अपनी राय जाहिर की थी। अक्षय ने इस ब्लॉग को ट्वीट कर कहा, ट्विंकल ने उनसे ज्यादा करारा पंच मारा है। A relevant piece where @mrsfunnybones' punches are harder than mine! What do you think ? https://t.co/tMS8UNjYro — Akshay Kumar (@akshaykumar) March 19, 2017 ब्लॉग में ट्विंकल ने कहा कि किसी कामकाजी माहौल में स्त्री के लिए 'सेक्सी' शब्द का इस्तेमाल तभी तक जायज है जब कि वह महिला नाचने वाली हो और आप उसका हौसला बढ़ा रहे हों। ट्विंकल ने महिलाओं के साथ छेड़छाड़ करने वाले बॉसेज को सलाह देते हुए कहा कि वे बार, क्लब, टिंडर या रिश्तेदारों की शादी का काम संभालें और महिलाओं को ऑफिस में सुकून से काम करने दें। ट्विंकल ने टाइम्स ऑफ इंडिया में एक ब्लॉग लिखते हुए कहा, 'अगर आप किसी महिला सहकर्मी को बाहर ड्रिंक के लिए साथ ले जाना चाहते हैं तो उससे सम्मानजनक तरीके से पूछें और अगर वह इनकार कर देती है तो आप अपनी ड्रिंक संभालें और उसे अकेला छोड़ दें।' Why croaking 'Sexy' in the bedroom is fine but in the boardroom simply deplorable #FrogsForeverFranchise https://t.co/B1VCy0K9gJ pic.twitter.com/capvwF2gW3 — Twinkle Khanna (@mrsfunnybones) March 19, 2017 ट्विंकल ने कहा, 'महिला सहकर्मी को घूरें नहीं, उसका पीछा न करें, उसे जबरन छुए नहीं और भद्दे संदेश या ईमेल भी न भेजें।' उन्होंने कहा कि केवल बेडरूम में महिला को सेक्सी कहना ठीक हो सकता है, बाहर नहीं। ट्विंकल की इन बातों का समर्थन करते हुए उनके पति और ऐक्टर अक्षय ने ब्लॉग को ट्वीट कर कहा कि ट्विंकल ने उनसे ज्यादा करारा पंच मारा है। गौरतलब है कि TVF के संस्थापक अरुणाभ कुमार पर महिला सहकर्मियों के साथ छेड़छाड़ करने के आरोप लगे हैं। हालांकि अरुणाभ ने इन आरोपों को गलत बताते हुए कहा कि अगर इन आरोपों में सत्यता है तो पुलिस में रिपोर्ट दर्ज करानी चाहिए।
रितिक की फिल्म 'काबिल' और शाहरुख की 'रईस' के एक दिन रिलीज के बाद शुरू हुआ घमासान अब भी जारी है। शाहरुख खान ने नवभारतटाइम्स डॉट कॉम से बातचीत में फिल्मों की रिलीज डेट पहले से तय करने पर अपनी बात खुल कर कही है। शाहरुख का कहना है कि फिल्म की रिलीज डेट को पहले से प्लान करना अच्छी बात है लेकिन इस मामले में उनका लॉजिक कुछ अलग है। शाहरुख कहते हैं, 'फिल्म की रिलीज को पहले से ही प्लान कर लेना अच्छा होता है। मैं रिलीज डेट पहले से मार्क करने के पक्ष में नहीं रहता हूं। यश चोपड़ा जी हमेशा अपनी फिल्में दिवाली में रिलीज किया किया करते थे और उनका यह फैसला फायदे वाला साबित होता था। मुझे नहीं लगता कि किसी को भी फिल्म की शूटिंग शुरू करने से पहले रिलीज डेट तय करना चाहिए। मैं नहीं करता हूं। शायद इसी वजह से मुझे अपनी रिलीज डेट को लेकर परेशानी भी उठानी पड़ती है।' 'रईस' की रिलीज डेट को कई बार आगे बढ़ाने की वजह बताते हुए शाहरुख ने कहा, 'मेरा लॉजिक है कि पहले फिल्म बनाई जाए उसके बाद ही रिलीज डेट की घोषणा की जाए क्योंकि फिल्म बनने के दौरान और पोस्ट प्रॉडक्शन के समय कुछ भी गलत हो सकता है। जैसे मेरे साथ हुआ और 'रईस' की शूटिंग के दौरान मेरे पैर में चोट लग गई और रिलीज डेट को एक साल तक कई बार आगे बढ़ाना पड़ा। इसलिए हड़बड़ी में कूद कर पहले से रिलीज डेट तय नहीं करना चाहिए।' इम्तियाज अली की फिल्म की रिलीज डेट और फिल्म के टाइटल के बारे में बात करते हुए शाहरुख कहते हैं, 'अब देखिये ना मैंने अभी तक इम्तियाज अली की फिल्म का टाइटल तक नहीं फाइनल किया है। इस समय फिल्म की सिर्फ चार दिन की शूटिंग बाकी है रिलीज डेट हमने अभी तक तय नहीं की है। मुझे किसी ने बताया कि इस साल 15 अगस्त की डेट अभी तक खाली है तो मैंने अपनी टीम को कहा है कि 15 अगस्त के समय रिलीज के लिए तैयार रहें।'
अभिनेत्री लारा दत्ता भूपति अपने प्रॉडक्शन की दूसरी फिल्म में अकेली मां की इमोशनल जर्नी के लिए तैयार हैं। फिल्म का नाम अभी तय नहीं है। लारा, विनय पाठक के साथ दिखेंगी। उन्होंने भीगी बसंती एंटरटेनमेंट के बैनर तले बनी फिल्म 'चलो दिल्ली' के साथ करियर की शुरुआत की थी। राष्ट्रीय पुरस्कार विजेता निर्देशक सुशील राजपाल द्वारा निर्देशित फिल्म एनआरआई की मां पर आधारित है। इसमें एक मां की इमोशनल जर्नी दिखाई जाएगी। वास्तविक जीवन में मां बन चुकीं लारा ने कहा, 'हम एक अन्य कहानी तलाश रहे हैं। 'चलो दिल्ली' कॉमिडी और इमोशंस से जुड़ी है और अंतत: राष्ट्रीय पुरस्कार विजेता निर्देशक सुशील राजपाल की स्कीनप्ले हमें मिली।' विनय पाठक के साथ काम करते हुए लारा ने कहा, 'वह शानदार अभिनेता और सह-कलाकार हैं और पर्दे पर उनके साथ काम करना सशक्त और पूरी तरह सुखद है।'फिल्म इस साल जून तक रिलीज होने के लिए तैयार है।
फिल्म डायरेक्टर शाद अली ने यशराज की ही फिल्म सुपर फ्लॉप फिल्म 'टशन' को कॉपी कर डाला। 2008 में आई फिल्म टशन के मुख्य किरदार सैफ अली खान और अक्षय कुमार पूरी फिल्म में अनिल कपूर (भैयाजी) के साथ चूहे-बिल्ली का खेल खेलते हैं। और अगर किल-दिल की बात करें तो यहां भी आप वही चूहे-बिल्ली का खेल देखेंगे। बस किरदार अलग हैं- देव (रणवीर सिंह), टूटू (अली ज़फर) और गोविंदा (भैयाजी)। फिल्म राइटर ने विलन का नाम तक बदलने की जहमत नहीं उठाई। देव और टूटू का बचपन गोलियों के साये में गुजरा। पढाई-लिखाई तो की नहीं, होश संभालते ही दोनों भैयाजी के ऐसे शूटर बन गए जो उनके इशारे पर किसी की भी जान ले सकते हैं। भैयाजी वो इंसान हैं, जिसने इन दोनों नवजात शिशुओं को कूड़े के ढेर से उठाकर पाला-पोसा। अचानक एक दिन डिस्कोथेक में इनकी मुलाकात दिशा (परिणीति चोपडा) से होती है। दिशा जेल से अपनी सजा काटकर बाहर आने वालों को एकबार फिर से नई जिदंगी शुरू कराने वाले एक एनजीओ से जुडी है। दिशा से एक-दो मुलाकातों के बाद देव को उससे प्यार हो जाता है, देव को लगता है अब उसे उसके सपनों की रानी मिल गई है। दिशा-देव की नजदीकियां लगातार बढ़ रही हैं। दूसरी और टूटू को इस बात की चिंता है कि देव के इस प्यार के बारे में जब भैयाजी को पता लगेगा तो क्या होगा? दरअसल, भैयाजी को जरा भी बर्दाशत नहीं कि उनके गिरोह का कोई भी मेम्बर प्यार के चक्कर में फंसे। ऐसे में, जब उनका सबसे खास और चहेता किलर देव हो तो भैयाजी क्या करेंगे, इसका डर टूटू को सता रहा है। इस सिंपल सी कहानी में टर्न तब आता है जब दिशा को देव की हकीकत और भैयाजी को देव के प्यार के बारे में पता चलता है। क्रिमिनल्स के सुधार के लिए काम करने वाली दिशा देव को सुधार की राह पर ले जाने की बजाए उससे ब्रेकअप कर लेती है। इधर, भैयाजी भी देव की जान के पीछे पड़े हैं। प्यार की खातिर शातिर क्रिमिनल देव भैयाजी को जान से मारने की ठान लेता है। और अंत में जैसा हमारी बॉलिवुड फिल्मों में होता है- हीरो को अपनी हीरोइन मिल जाती है, जो देव के खुद को खत्म करने की खबर सुनकर उसके पास लौट आती है। दोनों साफ-सुथरी जिंदगी जीने निकल पड़ते हैं औऱ देव का दोस्त भी जुर्म की राह छोड़ नौकरी की तलाश में लग जाता है।
हाल ही में एक दैनिक अखबार ने इंटरव्यू के दौरान जब सैफ से पूछा कि उनके बेटे को इतनी अटेंशन मिल रही है, यह सब देखकर उन्हें कैसा महसूस होता है? तो सैफ ने जवाब दिया, 'आजकल बच्चों पर गुड लुकिंग को लेकर काफी प्रेशर रहता है। और मुझे लगता है कि वह गुड लुकिंग है। वह एक इकलौता स्टार किड नहीं, बल्कि यहां और भी कई हैं। लेकिन, कभी-कभी लोग इसे मुश्किल बना देते हैं और मीडिया के कुछ सेक्शन इसपर काफी ध्यान देते हैं। इसलिए, इतनी ज्यादा मीडिया कवरेज में सामान्य रहना मुश्किल हो जाता है, लेकिन मुझे लगता है कि ऐसा होता है। मुझे लगता है कि मैं नॉर्मल था या शायद नहीं भी (हंसते हुए)।' कुछ समय पहले बेबो करन जौहर के टॉक शो 'कॉफी विद करन' में पहुंचीं तो उन्होंने अपने हमसफर सैफ की तारीफ में कई बातें कही। उन्होंने कहा था, 'सैफ के जैसा कोई नहीं, क्योंकि ऐसा कॉम्बिनेशन मिल पाना काफी मुश्किल होता है जो मेंटली और फिज़िकली दोनों तरह से सेक्सी हो। मेरे ख्याल से वह इस युग के आखिरी ऐसी पर्सनैलिटी हैं।' बेबो की इस तारीफ को लेकर भी सैफ से पूछा गया कि उन्हें अपनी पत्नी की ये बातें कैसी लगीं? तो उन्होंने कहा, 'मुझे लगता है कि बेबो काफी अच्छी हैं। यह काफी प्यारी बातें हैं, जो उन्होंने कहीं। वह मेरी पत्नी है, तो यकीनन यह सब सुनना काफी अच्छा लगता है यदि वह ऐसा सोचती हैं तो। हालांकि मुझे यकीन है कि केवल मैं ही नहीं, हर जगह ऐसे कई शानदार लोग हैं (हंसते हुए)। मुझे लगता है 46 की उम्र में आप पुरानी चीजों से भी परिचित हो जाते हैं और आप थोड़े आधुनिक भी रहते हैं।' इन दिनों सैफ राजा कृष्णा मेनन की 'शेफ' की शूटिंग में व्यस्त हैं, जो 14 जुलाई को रिलीज़ होने जा रही है। ऐसी ही और खबरे पढ़ने के लिए क्लिक करें misskyra.com पर।
दिग्गज अभिनेता अनुपम खेर ने अक्षय कुमार को उन्हें फिट लुक पाने में मदद करने और बेहतर जीवन शैली अपनाने के लिए प्रेरित करने के लिए धन्यवाद दिया है। फिल्म 'नाम शबाना' में अनुपम ने अपना वजन घटाया है और वह पतले नजर आ रहे हैं। अनुपम ने इस फिल्म के प्रचार कार्यक्रम के दौरान कहा, 'अक्षय कुमार बहुत विनम्र हैं और वह लोगों को पता नहीं चलने देते कि वह दूसरों के लिए कितना कुछ करते हैं। उन्होंने मुझे फिट लुक देने और बेहतर दिखने में महत्वपूर्ण भूमिका निभाई है। उन्होंने मुझे बेहतरीन जीवनशैली अपनाने के लिए प्रेरित किया।' अनुपम और अक्षय ने 20 फिल्मों में साथ काम किया है। 'नाम शबाना' में तापसी पन्नू मुख्य भूमिका में हैं। शिवम नायर निर्देशित यह फिल्म 31 मार्च को रिलीज होगी।
Prashant.Jain@timesgroup.com कबीर और अर्जुन में क्या समानताएं हैं? ईमानदारी से कहूं, तो ज्यादा नहीं। वह महत्वाकांक्षी नहीं है, लेकिन मैं काफी महत्वाकांक्षी हूं। वह थोड़ा सा बचकूंडा है और मैं मच्योर हूं। हालांकि, वह भी अपनी तरह से मच्योर है। हम दोनों में ज्यादा चीजें तो एक जैसी नहीं हैं, लेकिन वह अपनी वाइफ और मां या बाकी महिलाओं की जितनी इज्जत करता है, मैं भी उतनी ही करता हूं। हालांकि मस्ती के मामले में हम दोनों एक हैं। फिल्मी खबरें पढ़ें सीधे फेसबुक पर, लाइक करें NBT Movies आपकी फिल्म 'की ऐंड का' ने बहुत अच्छा परफॉर्म किया। कैसा फील कर रहे हैं? मुझे तो बहुत अच्छा लग रहा है। ये इतनी अलग, अद्भुत और विचित्र फिल्म थी कि इसे ऑडियंस अक्सेप्ट करेगी कि नहीं यह सबके दिमाग में चल रहा था, लेकिन जब ऑडियंस इतना जबर्दस्त प्यार मिलता है, तो सबको अच्छा लगता है। फिल्म साइन करते वक्त आपके मन में क्या ख्याल था? बेशक, लोगों के लिए यह एक अलग तरह की फिल्म थी, लेकिन मैं इसे लेकर बेहद कॉन्फिडेंट था और मैंने इसमें अपना बेस्ट देने की कोशिश की। मैं कुछ अलग करके देखना चाहता था। इसे लोगों का प्यार मिला, तो मेरी मेहनत वसूल हो गई। आपकी लास्ट फिल्म 'तेवर' को इतना अच्छा रिस्पॉन्स नहीं मिला था। यह सब हरेक ऐक्टर की जिंदगी में होता रहता है। उतार-चढ़ाव तो आते ही रहते हैं। मुझे अपने हुनर पर विश्वास था कि मैं 'की ऐंड का' जैसी फिल्म को बेहतर तरीके से कर पाऊंगा, इसलिए मैंने इसे किया। इसके अलावा, मुझे यह भी पता था कि हिंदुस्तान की आबादी में सिर्फ 10-20 फीसदी औरतें ही वर्किंग हैं। बाकी तो होम मेकर हैं, तो मेरा मानना था कि यह उनकी कहानी है और उनको जरूर पसंद आएगी, लेकिन खुशी की बात यह है कि यह होम मेकर्स के साथ-साथ बाकी सभी सेक्शंस को पसंद आई। आपने हाउस हज़्बंड का रोल करने से पहले किसी से डिस्कस किया था? नहीं, आर. बाल्की इतने अच्छे डायरेक्टर हैं कि मुझे उनपर पूरा कॉन्फिडेंस था। मुझे लगता था कि इतना अजीब, अतरंगी सब्जेक्ट वह बखूबी दिखा पाएंगे, इसलिए मैंने उनकी फिल्म बेझिझक साइन कर ली। मैं हमेशा से उनके साथ काम भी करना चाहता था, तो यह मौका मुझे इस फिल्म से मिला। क्या लगता है कि फिल्म ने हाउस हज्बंड को लेकर बहस छेड़ दी है? बिल्कुल। आप सिनेमाघरों में देख लीजिए, लोग फिल्म देखने के बाद यही डिस्कस करते हुए निकल रहे हैं कि हज्बंड-वाइफ के रिलेशंस में क्या बदलाव आ रहे हैं। इसके अलावा, हाउस हज्बंड कॉन्सेप्ट पर भी बात हो रही है। फिल्म के बाद कहा जा रहा है कि आप करीना से इक्कीस साबित हुए हैं। यह मेरे लिए बहुत बड़ा कॉम्प्लिमेंट है, लेकिन मैं कहना चाहूंगा कि मैं कोई फिल्म किसी को-ऐक्टर पर भारी पड़ने के लिए नहीं करता। मैं हमेशा यह सोचकर करता हूं कि फिल्म अच्छी होनी चाहिए। अगर लोगों को मेरा काम पसंद आ रहा है, तो उन्हें करीना का काम भी पसंद आया होगा, क्योंकि करीना ने मुझे फिल्म में बेहतर करने में मदद की। उनके साथ काम करने का अनुभव बेहतरीन था। मैं अपनी परफॉर्मेंस का आधा क्रेडिट करीना को भी दूंगा। आपका रिलेशनशिप स्टेटस क्या है? मेरे रिलेशनशिप स्टेटस को लेकर क्या चलता रहता है, मैं इन चीजों पर ध्यान नहीं देता। मेरा ध्यान इन चीजों पर रहता है कि अब इस फिल्म के बाद और अच्छा काम करना है। बाकी सब तो होता रहेगा। मेरे रिलेशनशिप स्टेटस की चर्चा तो तब तक चलती ही रहेगी, जब तक कि मैं सिंगल हूं। जब डबल हो जाऊंगा, तो यह अपने आप खत्म हो जाएगी।
'रॉकऑन 2' और 'कहानी 2' जैसी बैक टु बैक सीक्वल फिल्मों की असफलता के बाद ऐक्टर अर्जुन रामपाल एक बार फिर से अपनी अगली फिल्म 'डैडी' के साथ कमर कस कर तैयार हैं। गैंगस्टर अरुण गवली की ज़िन्दगी पर बेस्ड 'डैडी' में अर्जुन की भूमिका अरुण गवली की है। 'डैडी' के टीजर लॉन्च के दौरान अर्जुन ने साफ-साफ कहा, 'अपराध जगत से जुड़े रहे अरुण गवली का किरदार निभाने में किसी भी तरह का कोई डर किसी से भी नहीं लगा और यही वजह है कि आज मैं अपनी फिल्म के टीजर के साथ आपके सामने हूं।' नवभारतटाइम्स.कॉम से एक बातचीत में अर्जुन ने पहले की अपेक्षा पिछले 3 साल में कम फिल्मों में काम करने का कारण बताते हुए कहते हैं कि बीते तीन साल में सिर्फ तीन फिल्में 'रॉय', 'रॉकऑन 2' और 'कहानी 2' करने की वजह है अच्छी कहानियों का न मिलना। मैं अच्छी फिल्में चाहता हूं और अच्छी कहानियां इतनी ज्यादा नहीं लिखी जातीं, इसलिए लंबा इंतजार करना पड़ता है। मैं खुद चाहता हूं कि ज्यादा से ज्यादा फिल्मों में काम करूं, लेकिन कभी किसी किरदार तो कभी किसी प्रॉजेक्ट में कमियों की वजह से जल्दबाजी नहीं करता। अब मैं बहुत सोच-समझ कर किसी किरदार को चुनता हूं। अर्जुन ने कहा, 'फिल्म रॉकऑन 2' और 'कहानी 2' के बाद अगले साल मार्च या अप्रैल में अपनी अगली फिल्म 'डैडी' के लिए तैयार हूं। पिछले तीन सालों में मैं खाली नहीं बैठा था, बल्कि रॉकऑन, कहानी और डैडी की तैयारी और शूटिंग कर रहा था। अब आने वाली फिल्म 'आंखें' की भी तैयारी कर रहा हूं। मेरा मानना है, भले काम कम हो लेकिन अच्छी फिल्में करूं। वैसे भी एक साल में 3 से 4 फिल्में करना बहुत मुश्किल काम है। साल में 4 फिल्में करने से कहीं न कहीं किसी न किसी फिल्म की सफलता पर असर तो पड़ता ही है। आज कल तो फिल्म की रिलीज़ से पहले प्रमोशन के लिए भी डेट्स देना पड़ता है।' बॉलिवुड में पैसे और फिल्म की ज़िम्मेदारी सहित कई और भी मामलों में महिलाओं के साथ भेदभाव की बात पर अर्जुन कहते हैं कि पिछले 10 सालों में बॉलिवुड सहित देश में कई क्षेत्रों में महिलाओं ने खूब तरक्की की है। विद्या बालन, दीपिका पादुकोण सहित कई और महिलाएं हैं, जिन्होंने बॉक्स ऑफिस में भी अपना रुतबा दिखाया है। मेल डोमिनेटिंग इंडस्ट्री थी और आज भी है, क्योंकि हमेशा फिल्म की सफलता या असफलता के लिए हीरो को ही ज़िम्मेदार माना जाता था, लेकिन अब बदलते समय और सोच के साथ अभिनेत्रियों ने भी ज़िम्मेदारी उठानी शुरू कर दी है। अब ऐक्ट्रेस सिर्फ आसान रोल नहीं कर रहीं हैं, बल्कि अलग-अलग तरह के किरदार में नए-नए प्रयोग भी कर रही हैं। अर्जुन बताते हैं, 'किसी भी फिल्म के चुनाव से पहले मैं अपनी पत्नी मेहर और दो छोटी बेटियों से चर्चा करने से बचता हूं। लेकिन यह ज़रूर ध्यान रखता हूं कि बेटियां इन दिनों जिस तरह का संगीत सुन रही हैं और जिस तरह के शब्दों का प्रयोग बात-चीत के दौरान इस्तेमाल करती हैं वह सब मेरी फिल्मों में हों, ताकि वे फिल्म को खुद से अच्छी तरह रिलेट कर सकें। मुझे यह डर लगता है कि अगर बेटियों के कहने पर कोई कहानी कर ली और वह फिल्म नहीं चली तो उन्हें बुरा लगेगा। मैं भी हमेशा उन्हें यही कहकर डांटूंगा कि आपके कहने पर यह कहानी साइन की और फिल्म नहीं चली, इसलिए मैं घरवालों से कहानी की चर्चा करने से बचता हूं।'
फिल्म इंडस्ट्री के ज्यादातर ऐक्टर्स आजकल जहां साल में सिर्फ एक या दो फिल्में करने पर जोर देते हैं, वहीं ऐक्टर आर. माधवन साल में चार फिल्में करना चाहते हैं। इस साल अपनी फिल्म 'साला खड़ूस' से प्रड्यूसर बने माधवन अब और फिल्मेंप्रड्यूस करने के बजाय ऐक्टिंग पर ही ध्यान देना चाहते हैं। पढ़िए उपमा सिंह से हुई उनकी बातचीत के कुछ प्रमुख अंश: आपकी पिछली रिलीज फिल्म 'साला खड़ूस' को कई लोगों ने आपके करियर की बेस्ट फिल्म बताया। आपका क्या मानना है? मैं हमेशा ही जब कोई फिल्म करता हूं, तो मैंने कैसा काम किया है, उसका पता मुझे चलता है मेरी बीवी से, क्योंकि वो मेरी बहुत सख्त क्रिटिक हैं और वो बेहिचक जो होता है, मुझे कह देती हैं। कुछ फिल्मों पर उन्होंने मुझे यहां तक कह दिया था कि यार मैडी! तुम या तो सुधर जाओ या तो इंडस्ट्री छोड़ दो। कई फिल्मों को देखकर कहा कि बहुत अच्छा काम किया है, लेकिन 'साला खड़ूस' को देखकर कहा था कि मुझे तुम पर बहुत गर्व है कि इतने सालों के बाद भी तुम खुद को बच्चा समझ कर सेट पर गए और एक ऐसा काम किया, जिसकी कोई उम्मीद नहीं करता कि यह काम तुम कर पाओगे। इसलिए मेरे लिए ये मेरी कुछ बेस्ट परफॉर्मेंसेज में से एक है। आपने एक कदम आगे बढ़कर ये फिल्म प्रड्यूस भी की। आपको अंदाजा था कि ये फिल्म आपके लिए अहम साबित होगी? क्या आगे और भी फिल्में प्रड्यूस करने का इरादा है? जब ये कहानी मेरे पास आई, तो मैंने देखा कि यार ये बड़ा कमाल का रोल है, क्योंकि इसमें मेरा पूरा हुलिया बदल रहा है। 'तनु वेड्स मनु रिटर्न्स' में अगर मेरा किरदार 'अदरक' वाला था, तो इसमें मुझे 'सांड' बनना था। ये मुझे बहुत चैलेंजिंग लगा और मैंने सोचा कि यार, ये करके दिखाते हैं। इसलिए सही मायनों में तो मैंने खुद के लिए ये ही फिल्मप्रड्यूस की। दूसरी बात ये भी है कि बहुत से लोगों को मैं इस बात के लिए मना नहीं पा रहा था कि ये एक कमर्शल फिल्म है और लोगों को पसंद आएगी। राजू को लगा था कि ये अच्छी फिल्म है। फिर जब फिल्म बनाने का वक्त आया, तो मैंने सोचा कि यार कम से कम अपना पैसा तो डालना चाहिए। अगर मुझे इस कहानी पर यकीन है, तो पहले मैं तो इसे प्रूव तो करूं। लेकिन मुझे नहीं लगता कि फिलहाल मैं और कोई फिल्मप्रड्यूस करूंगा, क्योंकि मैंने सारे पैसे इस फिल्म में डाल दिए हैं और पैसे वापस आना बाकी है। इसीलिए मेरी बीवी ने कहा है और मैं खुद भी समझता हूं कि अब मैं ऐक्टर ही बनता हूं और थोड़े पैसे कमाता हूं। इसीलिए इस साल मैं चार फिल्में करना चाहता हूं। आज एक ऐसा दौर आ गया है, जहां आपकी फिल्म 'साला खड़ूस' का टीवी प्रीमियर होने जा रहा है, तो आपको उसका भी प्रमोशन करना पड़ रहा है। मार्केटिंग के इस चलन को कैसे देखते हैं आप? हर फिल्म के लिए करैक्ट किस्म की मार्केटिंग करना जरूरी है। लोग क्या करते हैं कि सबकुछ एक ही सांचे में ढाल देते हैं। उनको रिसर्च नहीं करना। बस, ये सोचते हैं कि इतना पैसा डाल देंगे, तो हो जाएगा। हाल ही में हमने देखा है कि कई बड़ी फिल्में, जिनकी जबर्दस्त पब्लिसिटी की जाती है, लोग शहर-शहर घूमते हैं, सबकुछ करते हैं, लेकिन फिल्म को वैसी ओपनिंग नहीं मिलती। जबकि दूसरी तरफ कुछ हॉलिवुड फिल्में हैं, जिनका सिर्फ टीवी पर ट्रेलर आता है और उसे हिंदी फिल्म के मुकाबले आठ गुना ज्यादा ओपनिंग मिल जाती है। मतलब हिंदी फिल्मों को डेढ़ करोड़ की ओपनिंग और हॉलिवुड वाली को 9 करोड़ की ओपनिंग। आप समझिए कि हम किस तरह की फिल्मों से मुकाबला कर रहे हैं। उनको ना तो इतनी पब्लिसिटी करनी पड़ती है और ना ही उनके ऐक्टर्स यहां पर आकर अपनी फिल्म की पब्लिसिटी के लिए शहर-शहर घूमते हैं। आम पब्लिक फिर भी फ्राइडे मॉर्निंग को उन फिल्मों को देखती है। तो ऐसे में अब हमको भी अपनी मार्केटिंग बदलनी का तरीका बदलना पड़ेगा। इसकी एक वजह यह भी तो हो सकती है कि लोगों को हॉलिवुड फिल्म के कॉन्टेन्ट पर भरोसा है कि वो फिल्में अच्छी ही होंगी? यही काम तो हमें भी करना है कि हमारा कॉन्टेन्ट उनसे अच्छा हो। 'तनु वेड्स मनु रिटर्न्स' की ओपनिंग हॉलिवुड फिल्म से भी अच्छी रही, क्योंकि लोगों को पता था कि यार, ये हमारी देसी कहानी है। अब अगर हम हॉलिवुड को कॉपी करके ही कहानी दिखा रहे हैं या वही दिखा रहे हैं, जो पहले दिखाया जा चुका है, तो लोग देखने ही नहीं जाएंगे, चाहे जितनी मार्केटिंग कर लो। आपने अपने करियर की शुरुआत टीवी से की। क्या आप दोबारा टीवी में काम करना नहीं चाहेंगे? कोई टीवी शो या रियलिटी शो? जबकि अब तो बहुत से फिल्मस्टार टीवी पर आ रहे हैं? बिल्कुल सही कहा आपने, टीवी से मैंने शुरुआत की थी और बहुत लगाव है मुझे टीवी से, लेकिन टीवी का हुलिया खुद ही बदल गया है। लोग अपने फेवरिट शो के लिए टीवी पर डिपेंड नहीं करते। लोग उसी टीवी के ऐप में अब वो शो देख लेते हैं, चाहे हॉटस्टार हो या कुछ और। रियलिटी शो जो हैं, वो मेरे बस की बात है नहीं, क्योंकि ज्यादातर डांस बेस्ड हैं। वो चाहते हैं कि हम हर दो मिनट में जा-जाकर स्टेज पर डांस करते रहे, जो मैं नहीं कर सकता। लेकिन टीवी सीरीज और वेब सीरीज जो बन रही हैं लिमिटेड एपिसोड्स वाली, वो मैं जरूर करना चाहूंगा, क्योंकि उनका प्रोडक्शन लेवल बहुत अच्छा होता है और कहानी भी इंटेलिजेंट होती है। शरमन जोशी को 'थ्री इडियट्स' के सीक्वल का इंतजार है। आपको लगता है कि इसका सीक्वल बनना चाहिए या बन सकता है? बन सकता है या नहीं, वो तो राजू जी ही बताएंगे, मगर हां, इंतजार तो मैं भी कर रहा हूं। मुझे भी लगता है कि 'थ्री इडियट्स' का सीक्वल बनना चाहिए।
​बॉलिवुड के सुपरस्टार शाहरुख खान अपने प्यारे बच्चों के साथ ज्यादा समय बिताने के लिए सिगरेट और शराब छोड़ने की प्लानिंग कर रहे हैं। इंडिया टुडे कॉन्कलेव में उन्होंने बताया कि वह एक हेल्दी लाइफस्टाइल अपनाने की सोच रहे हैं। इस इवेंट में शाहरुख ने बताया कि वह अपने सबसे छोटे बेटे अबराम के साथ समय नहीं बिता पाते हैं। उन्होंने कहा कि 50 साल की उम्र में एक छोटा बच्चा होना अच्छी बात है क्योंकि यह मुझे अलाइव बनाता है। लेकिन यह एक बड़ा मामला भी है, यह बात मेरे दिमाग में कल रात आई।आर्यन, सुहाना और अबराम के साथ आने वाले 20-25 साल बिताने के लिए मुझे खुद को हेल्दी रखना होगा। Video - Shah Rukh Khan @iamsrk speaks at the #IndiaTodayConclave2017 #SRKatConclave2017 #Conclave17 pic.twitter.com/hI13cQSkqX — SRK Universe Austria (@SRKAustria) March 18, 2017 शाहरुख ने बताया कि महज 15 साल की उम्र में उनके माता-पिता का निधन हो गया था। इसके बाद उन्हें इन बुरी आदतों की लत लग गई इसलिए वह नहीं चाहते कि उनके जाने के बाद उनके बच्चे ऐसा कुछ करें।
बॉलिवुड के मिस्टर पर्फेक्शनिस्ट आमिर खान पिछले काफी समय से 'महाभारत' की कहानी पर फिल्म बनाना चाहते हैं। 'महाभारत को लेकर आमिर की बातचीत और रिसर्च को सुनकर ऐसा लगता है कि आमिर ने अब 'महाभारत' बनाने की पूरी तैयारी कर ली है। आमिर ने एक चर्चा के दौरान बताया कि वह काफी समय से 'महाभारत' पर एक फिल्म बनाना चाहते हैं। 'महाभारत' के बंगाली वर्जन से बेहद प्रभावित आमिर कहते हैं कि वह 'महाभारत' में कुंती पुत्र कर्ण की भूमिका निभाना चाहते है। 'महाभारत' को लेकर हुई एक चर्चा में आमिर ने कहा, 'मैं 'महाभारत' पर फिल्म बनाना चाहता हूं। यह बात मैं काफी समय से सोच रहा हूं। 'महाभारत' बहुत बड़ा प्रॉजेक्ट होगा... एक बार अगर मैंने इसे बनाना शुरू किया तो 15 साल लग जाएंगे। पांच साल तो सिर्फ इसके रिसर्च और कहानी लिखने में लग जाएंगे और उसके बाद इसकी शूटिंग भी बहुत बड़े बजट की होगी। 'महाभारत' जब बनेगी तो इस तरह की जो भी 'लॉर्ड ऑफ द रिंग' जैसी हॉलिवुड फिल्म हैं उन सबमें बड़ी होगी। दुनिया की सबसे महान फिल्म होगी।' आमिर 'महाभारत' में कर्ण की भूमिका निभाने को लेकर बेहद उत्साहित होते हुए कहते हैं, 'मैं 'महाभारत' में कर्ण की भूमिका निभाना चाहता हूं क्योंकि कर्ण का किरदार 'महाभारत' में सबसे महत्वपूर्ण हैं। मुझे कर्ण की पहली एंट्री भी बेहद प्रभावित करती है जब वह प्रतियोगिता में हिस्सा लेने पहली बार आता है और कुंती उसके कवच-कुंडल देख कर बेहोश हो जाती है, मैं कर्ण को लेकर यही दृश्य सबसे ज्यादा अपने मन सोचता और कल्पना करता हूं।' 'महाभारत' को बनाने के लिए आमिर ने एक पूरी प्लानिंग तैयार कर ली है, वह इसे 7 भागों में बनाने की तमन्ना रखते हैं। आमिर कहते हैं, 'जिस तरह से मैं सोच रहा हूं उसमें 7 भाग में 'महाभारत' पर फिल्म बनाई जा सकती है। क्योंकि फिल्म के पहले भाग में तो सिर्फ भीष्म पितामह की कहानी होगी। भीष्म पितामह ही पहले भाग के हीरो भी होंगे। जब तक हम भीष्म पितामह को नहीं समझेंगे महाभारत को नहीं समझ सकते हैं। पहले भाग के अंत में कौरव और पांडव का जन्म होगा और उनका बचपन दिखाया जा सकेगा।' फिल्म बनाने को लेकर निर्देशन, वक्त और पोस्ट-प्रॉडक्शन को लेकर उपरी तौर पर रिसर्च कर चुके आमिर आगे कहते हैं, 'अगर मैं 'महाभारत' को प्रैक्टिकली बनाने की बात करूं तो इसे 7 भाग में बनाने के लिए 7 अलग-अलग निर्देशकों को फिल्म बनाने का जिम्मा देना होगा। अगर आप 7 अलग-अलग बार फिल्म का निर्देशन करेंगे तो आपके 21 से 22 साल लग जाएंगे और इन 22 सालों में ऐक्टर का चेहरा भी बदल जाएगा ....इसलिए फिल्म को एक साथ शूट करना पड़ेगा। कोई एक व्यक्ति क्रिएटिव हेड होगा जो सभी सात निर्देशकों को गाइड करेगा। जब सात निर्देशक 7 अलग-अलग यूनिट के साथ फिल्म की शूटिंग करेंगे तो एक से दो साल में फिल्म की सिर्फ शूटिंग पूरी होगी। बाद में पोस्ट प्रॉडक्शन का काम धीरे-धीरे पूरा करते हुए 6-6 महीने में फिल्म का एक-एक भाग रिलीज किया जा सकता है।' 'महाभारत' के बजट पर बात करते हुए आमिर कहते हैं, 'महाभारत' ऐसा विषय है जिसे एक क्लियर विजन से बनाना होगा। इस तरह की एपिक फिल्म बनाने के दौरान फिल्म का बजट नहीं देखना चाहिए। मुझे लगता है 'महाभारत' को हमें एक गिफ्ट की तरह बनाना चाहिए। 'महाभारत' के बजट की बात करें तो इसके एक पार्ट को बनाने में ही 200 से 300 करोड़ का बजट होगा।' आमिर आगे कहते हैं, 'भारत में अगर आप 'महाभारत' जैसी महान फिल्म बनाएंगे तो पैसे की कमी कभी भी नहीं होगी... क्योंकि यह एक ऐसा विषय है जिसे हर आदमी एक दफा जरूर देखना चाहेगा और हमारे देश की जनसंख्या इतनी है कि अगर 500 मिलियन यानी 50 करोड़ लोग भी फिल्म को देखेंगे तो मान लो एक टिकट 100 रुपए का होगा तब भी 5000 करोड़ आपकी कमाई होगी। मुझे नहीं लगता है कि कोई व्यक्ति इस फिल्म को फोन या टीवी में देखने का इंतजार करेगा।' 'महाभारत' की कास्टिंग को लेकर आमिर का कहना है, 'फिल्म को 3D में बनाया जाएगा। 'महाभारत' में कलाकारों का चुनाव देश भर से होगा खास तौर पर साउथ के ऐक्टर्स का। मुझे इमोशनली यह लगता है कि 'महाभारत' में इन्डियन कलाकारों की कास्टिंग हो हॉलिवुड या ग्लोबल कलाकारों की कास्टिंग से बचना चाहिए। फिल्म को इंडियन्स के साथ इंडिया के लिए बनाना चाहिए और दुनिया भर को दिखाना चाहिए। फिल्म को हिंदी, अंग्रेजी और तमिल में बनाया जाना चाहिए।' देश भर में 'महाभारत' के कई वर्जन हैं लेकिन आमिर को 'महाभारत' का बंगाली वर्जन सबसे ज्यादा दिलचस्प लगता है। वह कहते हैं, 'महाभारत' के रिसर्च में हमें बहुत मेहनत करनी पड़ेगी क्योंकि इसके कई वर्जन हैं कोलकाता का अलग वर्जन है, मद्रास का अलग है और उत्तर भारत का अलग है। इनमें से बंगाली वर्जन को मैंने पढ़ा है। बहुत कमाल का है बंगाली वर्जन। क्योंकि बंगाली वर्जन द्रौपती के पॉइंट ऑफ व्यू से लिखा गया है जिसमें 'महाभारत' के अंत में पांडवों के पहाड़ पर चढ़ने का वर्णन बहुत बेहतरीन है। मैंने इसे तीन से चार दफा पढ़ा है।'
ऐसा लग रहा कि जाने माने प्लैबैक सिंगर एस.पी. बालासुब्रह्मण्यम और फेमस म्यूज़िक डायरेक्टर इलैयाराजा के बीच सब ठीक नहीं चल रहा। इलैयाराजा ने अपने पुराने दोस्त एस.पी. बालासुब्रह्मण्यम को कॉपी राइट्स उल्लंघन के मामले में लीगल नोटिस भेजा है और कहा है कि वह उनका गाना किसी भी कॉन्सर्ट, ऑर्केस्ट्रा इवेंट में बिना उनके परमिशन के नहीं गा सकते। बालासुब्रह्मण्यम यह मामला सोशल मीडिया पर ले आए और फेसबुक के जरिए लोगों तक यह बात रखी है। उन्होंने फेसबुक पोस्ट के जरिए बताया कि इलैयाराजा ने उन्हें, उनके बेटे चरण और अन्य फेमस प्लेबैक सिंगर चित्रा व उनकी टीम और इवेंट ऑर्गनाइजरों को किसी भी कॉन्सर्ट में उनके कम्पोज़ किए गाने नहीं गाने के लिए लीगल नोटिस भेजा है। बता दें कि इन दिनों बालासुब्रह्मण्यम की टीम वर्ल्ड टूर पर अमेरिका में है। गौरतलब है कि बालासुब्रह्मण्यम और इलैयाराजा की दोस्ती आज की नहीं, बल्कि लगभग तीन दशक पुरानी है और बालासुब्रह्मण्यम ने कहा कि ज्यादातर समय लोग उनसे इलैयाराजा के कम्पोज़ किए गाना गाने की ही डिंमांड करते हैं। पढ़िए, बालासुब्रह्मण्यम का यह पोस्ट हालांकि, बालासुब्रह्मण्यम ने अपने एफबी पोस्ट पर लोगों से यह भी निवेदन किया है कि वे इस पोस्ट पर कोई निगेटिव कॉमेंट न करें। उन्होंने यह भी घोषणा की कि वह अब अपने किसी भी प्रोग्राम में इलैयाराज के गाने नहीं गाएंगे। उन्होंने कहा, 'सौभाग्य से मैंने कई और भी म्यूज़िक डायरेक्टर्स के लिए गाए हैं, मैं उनके गाने गाऊंगा।' बालासुब्रह्मण्यम का यह टूर म्यूज़िक इंडस्ट्री में उनके 50 साल पूरे होने के उपलक्ष्य में आयोजित किया गया है और यह टूर नोटिस के बाद भी जारी रहेगा।
अब जब फिल्म का टाइटल ही हैपी एंडिंग है तो यकीनन कहानी का एंड हैपी तो करना ही होगा। आंचल से हुई चंद मुलाकातों के बाद यूडी का प्यार के बारे में नजरिया बदलने लगता है। यूएसए में अपनी किताब के प्रमोशन वगैरह के इवेंट के दौरान यूडी-आंचल एक-दूसरे के बेहद नजदीक तो आते है। इसी दौरान आंचल को यूडी की एक्स-गर्ल्स और प्यार के बारे में उसकी सोच का भी पता चलता है। आई लव यू से हमेशा परहेज बरतने वाला यूडी अब जब आंचल से आई लव यू कहने को बेताब है तो आंचल वापस मुंबई अपने शहर लौट आती है। आंचल के लौटने के बाद यूडी अरमान को फिल्म की स्क्रिप्ट देने जाता है, लेकिन इस बार फिर कहानी का एंड उसने नहीं लिखा है, अपनी इसी स्क्रिप्ट का हैपी एंडिंग तलाशने की चाह में यूडी मुंबई आकर आंचल से मिलता है, आंचल से मिलकर उसे आई लव यू में छिपी गहराई और अपनेपन का एहसास होता है, और यहीं यूडी को सुपर स्टार अरमान के लिए लिखी जाने वाली अपनी स्क्रिप्ट की हैपी एंडिग भी मिल जाती है।
मनोज वाजपेयी का कहना है कि वह बॉलिवुड की हाई प्रोफाइल पार्टियों से अलग रहते हैं क्योंकि ऐसी जगहों में लोग अपना असली रूप नहीं दिखाते हैं। उनका कहना है कि वह पार्टियों में जाने की जगह अपने दोस्तों के साथ टाइम स्पेंड करना ज्यादा पसंद करते हैं। जिनके साथ वह जिंदगी और काम की बातें कर सकते हैं। वाजपेयी का कहना है, मैं अपने दोस्तों के साथ छोटी बैठकी में ही खुश रहता हूं क्योकि यहां आप सभी से बातें कर सकते हैं। जिंदगी और काम के बारे में कुछ विचारों को शेयर करते हैं। इस बातचीत से कुछ फायदा मिलता है और पार्टियों में आप कुछ नहीं हासिल करते। आप भीड़ का हिस्सा होते हैं, जो मैं होना नहीं चाहता हूं। मनोज का कहना है कि इंडस्ट्री में कुछ ही लोग ऐसे हैं जो उनके विचारों को शेयर करते हैं और उनमें से एक डायरेक्टर राइटर नीरज पांडे भी एक हैं। वह नीरज पांडे के साथ ‘नाम शबाना’ में काम कर रहे हैं और इससे पहले दोनों ‘स्पेशल 26’ में काम कर चुके हैं।
हाल में रिलीज हुई अपनी फिल्म 'फैन' के लिए वाहवाही लूट रहे ऐक्टर शाहरुख खान का कहना है कि उन्होंने इस फिल्म के जरिए एक जोखिम मोल लिया, क्योंकि वह दर्शकों के सामने कुछ ऐसा पेश करना चाहते थे, जो उन्होंने पहले कभी नहीं देखा हो। शाहरुख ने कहा, 'यह (फैन) ऐसी फिल्म नहीं है जिसे मसाला फिल्म पसंद करने वाले आम दर्शक पसंद करेंगे। हमने इस उम्मीद के साथ जोखिम मोल लिया कि लोग इसे पसंद करेंगे, लेकिन उन्हें गाने और डांस, चाहिए। मैं अवास्तविक नहीं सोचता हूं।' फिल्मी खबरें फेसबुक पर पढ़ें, लाइक करें NBT Movies बॉलिवुड के बादशाह कहे जाने वाले शाहरुख ने अपने 20 साल के शानदार करियर में 'दिलवाले दुल्हिनया ले जाएंगे', 'कुछ कुछ होता है', 'चेन्नै एक्सप्रेस', 'हैप्पी न्यू इयर' जैसी कई ब्लॉकबस्टर फिल्में दीं, लेकिन उनकी 'स्वदेस' और 'चक दे इंडिया' जैसी फिल्मों ने उनकी अन्य कमर्शल फिल्मों के मुकाबले बॉक्स ऑफिस पर उतना अच्छा कारोबार नहीं किया। ऐक्टर ने कहा, 'मेरी हालिया फिल्म 'दिलवाले' में कारें उड़ रही थीं, उसमें डांस था और वे सभी चीजें थीं जो मसाला फिल्म पसंद करने वाले दर्शक चाहते हैं और जिन्हें मसाला फिल्म पसंद नहीं करने वाले दर्शक नहीं देखते हैं।' उन्होंने कहा, 'हम जब 'स्वदेस' बना रहे थे तो मैंने आशुतोष गोवारिकर से कहा था कि मुझे उम्मीद है कि आपको पता होगा कि यह फिल्म अन्य कमर्शल फिल्मों जितना कारोबार नहीं करेगी।' उन्होंने कहा, 'जब नई सोच का फिल्मकार आता है और अन्य सितारों तक पहुंच नहीं होने के कारण नए लोगों के साथ कुछ नया बनाता है तो मैं इसकी वास्तव में सराहना करता हूं। मुझे लगता है कि यह और भी अधिक सराहनीय है जब एक जाने-माने निर्देशक, निर्माता, अभिनेता 'फैन' की तरह कुछ असाधारण करता है।' उन्होंने कहा कि वह स्क्रीन पर अलग किस्म के किरदार इसलिए चुनते हैं, क्योंकि उन्हें ये उत्साहित करते हैं। उन्होंने कहा, 'एक व्यक्ति के रूप में ये किरदार मुझे आगे बढ़ाते हैं, क्योंकि मुझे लगता है कि मैंने कुछ अलग किया। यह सिनेमा निर्माण के आपके तरीके को भी विस्तार देता है और फिर छह महीने बाद आप एक कमर्शल फिल्म बना सकते हैं।' शाहरुख ने कहा, 'अमेरिकी ऐक्टर विल स्मिथ ऐसा करते हैं, वह (कारोबार के लिहाज से) संख्या के लिए फिल्म बनाते हैं और साथ ही ऐसी फिल्में भी बनाते हैं जो उतनी संख्या हासिल नहीं कर पातीं। मुझे लगता है कि अधिकतर अभिनेताओं को ऐसी कोशिश करनी चाहिए।' उन्होंने दो प्रकार के दर्शकों की बात करते हुए कहा, 'एक सोचने और बात करने वाला दर्शक होता है जो विश्व सिनेमा देखता है और मानता है कि हमारे सिनेमा को शीघ्र ही वहां तक पहुंचना चाहिए। इसके अलावा देश के बीचों बीच एक ऐसा दर्शक होता है जो अब भी एक निश्चित तरीके के मनोरंजन, मूल्यों और विचारों में भरोसा करता है।' शाहरुख ने कहा कि वह जानते थे कि मसाला फिल्में पसंद करने वाला आम दर्शक 'फैन' को उतना पसंद नहीं करेगा, क्योंकि यह शाहरुख के ठेठ अंदाज वाली फिल्मों से अलग है। शाहरुख ने कहा, 'फिल्मकार जानता है कि वह किन दर्शकों को ध्यान में रखकर फिल्म बना रहा है। आपको यह मानना होता है कि यह फिल्म इन लोगों के लिए है और फिर आप इसे रिलीज करते हैं। यदि वह फिल्म संख्या के लिहाज से भी अच्छा प्रदर्शन करती हैं तो आपको लगता है कि यह वास्तव में अच्छी है।' शाहरुख ने कहा, 'जब मैंने 'दिलवाले' में काम किया तो हमारी कोशिश अधिक संख्या पाने की थी। 'चक दे: चक दे इंडिया' खूबसूरत फिल्म थी, लेकिन वह संख्या के लिहाज से 'चेन्नै एक्सप्रेस' जैसा प्रदर्शन नहीं कर पाई, लेकिन आप इससे दु:खी नहीं हो सकते।' मनीष शर्मा के निर्देशन में बनी फिल्म 'फैन' 15 अप्रैल को रिलीज हुई और इसने देश भर में 53 करोड़ रुपए की कमाई की है। शाहरुख ने कहा कि 'फैन' में दर्शकों को सुपरस्टार आर्यन खन्ना के किरदार की तुलना में गौरव का किरदार अधिक पसंद आया, क्योंकि यह किरदार ताजा और अलग था। उन्होंने कहा कि उनके कुछ प्रशंसकों ने फिल्म देखने के बाद उसके कुछ पहलुओं को लेकर उनसे शिकायत की। शाहरुख ने कहा, 'कुछ प्रशंसकों ने कहा कि फिल्म में गीत होने चाहिए थे, एक बार माफी जरूर मांगी जानी चाहिए थी, आर्यन खन्ना इतना बुरा क्यों है, आप असल जीवन में ऐसे नहीं हैं, गौरव का ऐसा अंत क्यों हुआ, गौरव गलत नहीं था।' उन्होंने कहा, 'जब आप बाद में किसी फिल्म पर चर्चा करते हैं, तो इसका मतलब है कि उसने आपको प्रभावित किया। कुछ लोगों ने कहा कि फिल्म का दूसरा भाग अच्छा नहीं था, लेकिन हमें लगा कि कहानी इसी प्रकार होनी चाहिए थी और इसी प्रकार कही जानी चाहिए थी।'
बेहतरीन गीतों के लिए तीन बार फिल्मफेयर, दो बार राष्ट्रीय पुरस्कार और साथ ही पद्मश्री पुरस्कार से सम्मानित लेखक और गीतकार प्रसून जोशी पिछले दिनों रियो ओलंपिक में पीवी सिंधु, साक्षी मलिक और दीपा करमाकर के शानदार प्रदर्शन और उनके जज्बे के लिए लिखे गीत, 'पर सूरज को तो धूप खिलाना था, बेटी को तो सवेरा लाना था' से चर्चा में रहे। टाइम्स लिटरेचर फेस्टिवल में बतौर पेनलिस्ट पधारे प्रसून ने हमें बताया कि हाल ही में उन्होंने नोटबंदी पर एक कविता लिखी है। अच्छे काम को बढ़ावा जरूरी एक गीतकार के तौर पे मुझे लगता है पुराने गानों को रीमिक्स करके रिलीज करने में कोई बुराई नहीं है। जब तक उसके अस्तित्व के साथ छेड-छाड न की जाए। इसके मूल भाव को बदलने की जगह जाए अगर इसे संजोया जा रहा है तो ये अच्छी बात है। और रही आज कल के गीतों की बात तो आज कल भी अच्छे गीत बनते हैं। मेरे गीत आजकल के ही हैं। मैं अपने गीतों को अच्छा ही मानता हूं, 'नीरजा' उनमे से एक थी। अच्छा काम कम हो रहा है।लेकिन जब तक जनता अच्छे काम को बढ़ावा और बुरे काम को अस्वीकार नहीं करेगी। अब वक्त आ गया है जब हमारे श्रोता बुरे काम को अस्वीकार करें। किसी को तो पानी में पत्थर फेंकना होगा मुझे लगता है कि नोटबंदी का ये एक सार्थक कदम है, हम लोग इतना संघर्ष करते ही हैं तो थोड़ा सा और संघर्ष कर लें। अगर थोड़ी तकलीफ होने से भविष्य सुनहरा हो सकता है तो इसमें कोई हर्ज नहीं है। किसी न किसी को तो झील में पत्थर फेंकना पड़ेगा और लहरें उठेंगी तो आराम से सोई हुई मछलियों को कष्ट तो होगा। लेकिन भविष्य को सुंदर करने के लिए किसी न किसी को तो पत्थर पानी में फेंकना ही पड़ेगा। मेरे ख्याल से हर वो प्रयास जो देश से बेईमानी खत्म करे, अब अमल में लाने की आवश्यकता है। लोग कहते हैं की आम आदमी को कुछ नहीं मिलता और वो इसलिए नहीं मिल रहा है क्योंकि कुछ चालाक लोग उसका फायदा बड़ी आसानी से उठा लेते हैं और भोले-भाले नागरिक उस चीज से वंचित रह जाते हैं। तो जब तक ऐसे निर्णायक कदम उठाने की जरूरत पड़ गई है। शायद कुछ कदम गलत भी हो सकते हैं लेकिन आवश्यक भी हैं। नोटबंदी के समर्थन में मैंने एक कविता भी लिखी है, 'एक सच्चा कदम उठाया है, एक अच्छा कदम उठाया है, मेरे देश के दिल में झांको तो, मेरा देश आज मुस्काया है।' संघर्ष को महिमामंडित नहीं करता मैंने अपनी जिंदगी में बहुत संघर्ष किया है, लेकिन उसको कभी मैं महिमामंडित नहीं करता क्योंकि अगर आप एक ही कमरे में दस लोग सोते थे और एक ही वक्त का खाना खा पाते थे तो दुनिया ऐसे बहुत ज्यादा लोग हैं जो रोज इस तरह की जिंदगी जी रहे हैं। तो मुझे वो अधिकार नहीं है कि मैं उसे एक बहुत बड़ी चुनौती का दर्जा दूं और खुद को महान महसूस करने लगूं। जो जीवन देश का आम आदमी जीता है, अगर मैंने जी लिया तो लड़ाई जैसा क्या है उसमें, वो तो शायद उसकी नियति है। और इसलिए मुझे लगता है जब भी नई सरकार आती हैं तो आम आदमी का जीवन बदलना चाहिए, खास आदमी का जीवन बदल जाए तो कोई बड़ी बात नहीं है। आम आदमी का जीवन जब तक नहीं बदलेगा तब तक किसी भी सरकार या सामाजिक संस्था को माना नहीं जाना चाहिए। 'गेम ऑफ थ्रोन्स' 'हाउस ऑफ कार्ड्स' जैसी सीरीज बनाऊंगा आगामी प्रोजेक्ट्स में मैं जल्द ही टेलिविजन से जुड़ रहा हूं। नेटफ्लिक्स, ऐमाजॉन जैसी बड़ी कंपनियों से मेरी बात चल रही है। 'गेम ऑफ़ थ्रोन्स', 'हाउस ऑफ कार्ड्स' जैसी बड़ी व लोकप्रिय सीरीज को हिंदुस्तान में बनाने की मैं कोशिश कर रहा हूं। और इसके लिए मैंने स्क्रिप्ट लिखना शुरू भी कर दिया है। 50 प्रतिशत काम पूरा भी हो गया है तो शायद आनेवाले दो सालों में लोगों को ये देखने मिले। कुछ स्क्रिप्ट और गीतों पर भी काम चल रहा है। काफी काम है लेकिन आनेवाले 8-9 महीनों में कुछ नहीं है, मगर मेरी कविताएं आती रहेंगी। ओलिंपिक में पदक जीतने पर भी मैंने लड़कियों पर कविता लिखी थी 'शर्म आ रही है' और मेरी वो कविता बहुत ही वायरल हो गई थी। तकनीक ने स्त्री-पुरुष के बीच की दूरी खत्म कर दी स्त्री और पुरुष दोनों सक्षम महिला सशक्तिकरण पर लिखा हुआ मेरा गीत बहुत ही लोकप्रिय हुआ था और उसी वक्त पीवी सिंधु और साक्षी मलिक का पदक हासिल करना बहुत जरूरी था असल में सबसे ज्यादा जरूरत है, अपने समाज की मानसिकता को बदलने की। सिर्फ बात न करें महिलाओं से उसी तरह पेश आएं जैसे हम पहले पेश आते थे। पहले ऐसा कहा जाता था की पुरुष में स्त्री के मुकाबले ज्यादा ताकत होती है और अब आप 80 मजले की बिल्डिंग अगर चढ़ रहे हैं तो लिफ्ट का बटन दबाने के लिए पुरुष और स्त्री दोनों सक्षम हैं। अब तो वो दूरी नई तकनीकों ने खत्म कर दी है, अब तो बात इसपर आती है कौन अपने मस्तिष्क का कैसे और कितना उपयोग कर सकता है, तो अब सवाल नहीं होने चाहिए। पुरुष को स्त्री बनने की कोशिश नहीं करनी चाहिए और स्त्री को पुरुष बनने का प्रयास नहीं करनी चाहिए। दोनों सामान हैं, उनको प्रकृति ने अलग-अलग खूबसूरती दी है तो उसको समानता की ओर लाने की जरूरत है। प्रस्तुति: सिद्धार्थ रघुवंशी, दुर्गेश तिवारी
'देश बदल गया है। अब हम घर में घुसकर मारते हैं...' जॉन की मानें, तो उन्होंने यह डायलॉग 'फोर्स 2' में सर्जिकल स्ट्राइक से पहले ही डाल दिया था। जॉन ने हमसे बातचीत की : आपने सर्जिकल स्ट्राइक से जुड़ा डायलॉग अपनी फिल्म में पहले से ही कैसे डाल दिया? हमारी फिल्म की शूटिंग छह-आठ महीने पहले ही पूरी हो गई थी, लेकिन यह डायलॉग 'देश बदल गया है। अब हम घर में घुसकर मारते हैं...' हमने तीन-चार महीने पहले फिल्म में ऐड किया। हमें बिल्कुल भी आइडिया नहीं था कि सर्जिकल स्ट्राइक के बाद यह इतना हिट हो जाएगा और लोग इसे इतना पसंद करेंगे। हमे पता चला कि सभी सिनेमाघरों में इस डायलॉग पर दर्शकों ने काफी सीटियां बजाईं। इसका क्रेडिट मैं विपुल शाह को देना चाहूंगा, जिन्होंने यह आइडिया दिया था। आप अपनी कई फिल्में डिफेंस वालों को मुफ्त में दिखाते हैं। क्या इसकी कोई खास वजह है? ईमानदारी से बताऊं, तो मैं बहुत बड़ा देशभक्त हूं। मैंने मद्रास कैफ के दौरान भी डिफेंस वालों को फिल्म दिखाई थी। मैं अपनी हर फिल्म के साथ यही कर रहा हूं। मेरी अगली फिल्म जिसे मैं प्रड्यूस कर रहा हूं और उसमें शायद ऐक्टिंग भी करूंगा, वह भी देशभक्ति पर बेस्ड फिल्म है। मैं मानता हूं कि हॉलिवुडवाले वॉर फिल्म बनाते हैं। उन फिल्मों को देखने के बाद आपको देशभक्ति का फील आता है। मैं चाहता हूं कि हम इंडिया में भी उस लेवल की फिल्में बनाएं, ताकि हर हिंदुस्तानी को गर्व हो कि हम भारत के वासी हैं। मुझे फोर्सेज से बेहद लगाव है। मैं 'फोर्स 3' भी प्लान कर रहा हूं, जो कि देशभक्ति थीम पर ही होगी। नोटबंदी के बारे में कब पता लगा? फर्स्ट रिऐक्शन क्या था? मुझे मोदी जी के भाषण के साथ ही नोटबंदी के बारे में पता लग गया था। मैं इस फैसले से बेहद खुश था, क्योंकि मैं पूरी तरह वाइट मनी में डील करता हूं। मेरी खुशी इस बात की थी कि जिनके पास ब्लैक मनी हैं, अब वे लोग अटक जाएंगे, लेकिन जब मैंने 'फोर्स 2' के प्रड्यूसर के तौर पर सोचना शुरू किया, तो काफी परेशान हो गया। मुझे समझ आ गया था कि यह कदम 'फोर्स 2' को काफी इफेक्ट करने वाला है। फिल्म की रिलीज डेट पोस्टपोन करने के बारे में नहीं सोचा आपने? नोटबंदी के बाजवूद हम अपनी फिल्म को लेकर काफी कॉन्फिडेंट थे। इसलिए हमने इसको शिफ्ट नहीं किया। हालांकि, पिछले हफ्ते रिलीज हुई फिल्मों को नोटबंदी की वजह से काफी प्रॉब्लम हुई थी, लेकिन मेरा मानना है कि अगर आपकी फिल्म में दम होगा, तभी वह बॉक्स ऑफिस पर अच्छा कर पाएगी। मेरी फिल्म में दम है तो दर्शक उसे देख रहे हैं। वरना उसका हाल भी दूसरी फिल्मों जैसा ही होता। 'फोर्स 2' एक लंबी रेस का घोड़ा है। मेरी फिल्म नंबर्स के लिए नहीं थी। मैं पहले से ही क्लियर था कि मुझे फिल्म से लोगों की तारीफ चाहिए थी और वह मुझे जमकर मिल रही है। नोटबंदी का आपकी फिल्म पर क्या इफेक्ट हुआ? इसमें कोई दो राय नहीं है कि नोटबंदी ने हमारी फिल्म को इफेक्ट किया है। फिल्म का लीड ऐक्टर होने के साथ-साथ मैं इसका प्रड्यूसर भी हूं। उस नजरिए से मैं कह सकता हूं कि फिल्म को दोहरा नुकसान हुआ। पहला कि लोगों के साथ बैंकों की लाइन में लगने की वजह से मूवी जाने के लिए ज्यादा टाइम नहीं था और अगर किसी ने पैसे निकाल भी लिए, तो जाहिर है कि वह उन्हें पहले अपने घर खर्च में इस्तेमाल करेगा। दूसरा नुकसान यह हुआ कि ऐसी मुश्किल कंडिशन से निकलने के लिए सिनेमा मालिकों ने टिकट के दाम भी काफी कम कर दिए। इन सब कंडिशंस के बावजूद 'फोर्स 2' ने बेहतरीन किया और फर्स्ट वीकेंड में 20 करोड़ की धमाकेदार कलेक्शन की। नोटबंदी की वजह से यह करीब 35-40 फीसदी कम हो गया है। वरना हमारा वीकेंड कलेक्शन 35 करोड़ के आस-पास होता और फिल्म फर्स्ट वीक में 30 की बजाय 50 करोड़ का बिज़नस करती। बहरहाल, हमारी फिल्म वीक डेज़ में भी अच्छा कर रही है। मेरा मानना है कि हमारी फिल्म 'दंगल' तक चलेगी, क्योंकि आने वाले दिनों में कोई 'फोर्स 2' टाइप की सिंगल स्क्रीन फिल्म रिलीज नहीं हो रही है। फिल्म रिलीज के एक हफ्ते बाद मैं कह सकता हूं कि नोटबंदी ने हमारी फिल्म को इतना भी इफेक्ट नहीं किया, जितना कि मैंने सोचा था। अगर रिटेल सेक्टर को देखें, तो वह करीब 70 फीसदी इफेक्ट हुआ है। जबकि हमारी फिल्म तो फिर भी 35-40 फीसदी ही इफेक्ट हुई है। आपकी फिल्म को क्रिटिक्स ने पसंद नहीं किया? क्रिटिक्स की अगर बात करें, तो उनकी फिल्मों को लेकर अलग सोच होती है, जबकि फिल्म मेकर की सोच अलग होती है। मैं उनकी रिस्पेक्ट करता हूं, लेकिन फिर भी ऑडियंस ने हमारी फिल्म को इंजॉय किया। हो सकता है कि कुछ लोगों के कुछ सुझाव हों, लेकिन हमने भी फिल्म बेहतर के लिए ही बनाई है। जाहिर है, फिल्म बनाते वक्त बजट के लिहाज से आपकी कुछ लिमिट भी होती हैं।
अभिनेत्री कल्कि कोचलिन इन दिनों अपनी रिलीज के लिए तैयार फिल्म 'मंत्रा' के प्रमोशन में जुटी हैं। इसी सिलसिले में नवभारतटाइम्स डॉट कॉम से बातचीत के दौरान कल्कि ने बताया कि वह गुरुदत्त और वहीदा रहमान की क्लासिक फिल्म 'प्यासा' के रीमेक में काम करना चाहती हैं। कल्कि कहती हैं, 'वैसे तो हिंदी की कई क्लासिक फिल्में हैं जिनके रीमेक पर काम करने की मेरी बड़ी तमन्ना है, इनमें से एक फिल्म है निर्देशक, निर्माता और अभिनेता गुरुदत्त और वहीदा रहमान की फिल्म 'प्यासा', इस फिल्म का रीमेक अगर कभी भी बनेगा तो मैं जरूर उसमें काम करना चाहूंगीं। मुझे लगता है कि हमें 'प्यासा' का रीमेक जरूर बनाना चाहिए, वह भी नए अंदाज के साथ ताकि एक बार फिर से लोग एक बेहतरीन कहानी देख पाएं। 'प्यासा' एक बहुत ही खूबसूरत, लवली, सिंपल और ब्रिलियंट फिल्म है, उसके सभी गाने भी बहुत सुरीले और मीनिंगफुल हैं। 'प्यासा' की कहानी में प्यार, इमोशन और मानवता का खूबसूरत ताना-बाना है।' कल्कि को हमने बताया कि आमिर खान भी 'प्यासा' का रीमेक बनाना चाहते थे, आमिर ने तो आठ साल पहले गुरुदत्त के अवतार में फिल्म का पोस्टर भी डिजाइन कर लिया था। पोस्टर में वहीदा की जगह कटरीना कैफ को लिया गया था। इस बात को सुनकर कल्कि बड़ी मासूमियत से कहती हैं, 'आप अगर आमिर खान से मिलें तो कहिएगा, जब भी वह 'प्यासा' बनाएं मुझे जरूर कास्ट करें।' कल्कि से जब यह पूछा गया की अगर 'प्यासा' बनी तो क्या बदलाव चाहेगीं? इस सवाल के जवाब में कल्कि कहती हैं, 'अगर 'प्यासा' का रीमेक बनेगा तो मैं कोई भी बदलाव नहीं चाहूंगी। फिल्म के सारे गाने वैसे ही रहने चाहिए। अगर कोई बदलाव करना ही हो तो बस इस बात का ध्यान रखा जाए की फिल्म आज की परिस्थिति के हिसाब से बनाई जाए। वैसे दुर्भाग्य से पिछले पचास सालों की और आज की परिस्थिति में कोई खास बदलाव तो आया नहीं हैं। लोगों का नजरिया लगभग वैसा ही है जैसा पचास साल पहले था।' कल्कि की फिल्म 'मंत्रा' 17 मार्च को सिनेमाघरों में रिलीज होगी। फिल्म में कल्कि के अलावा रजत कपूर, शिव पंडित और आदिल हुसैन भी हैं। फिल्म का निर्देशन निकोलस खारकोनगोर ने किया है।
नागराज मंजुले की सुपरहिट मराठी फिल्म 'सैराट' में आर्ची की भूमिका निभाने वाली ऐक्ट्रेस रिंकू राजगुरू से छेड़खानी करने वाले शख्स को पुलिस ने गिरफ्तार कर लिया है। सैराट से मशहूर हुई रिंकू के पूरे देश में भारी संख्या में फैन हैं और ऐसे एक सिरफिरे फैन दत्तात्रेय घराट ने उनके साथ छेड़खानी की थी। रिंकू ने इस घटना की शिकायत अकलुज पुलिस थाने में दर्ज कराई थी जिसके बाद पुलिस ने दत्तात्रेय को गिरफ्तार कर लिया। आरोपी दत्तात्रेय ठाणे का रहने वाला बताया जा रहा है और उसे सोलापुर पुलिस ने गिरफ्तार किया है। गौरतलब है कि अपनी पहली ही सुपरहिट फिल्म सैराट से रिंकू राजगुरू पूरी देश में मशहूर हो गई हैं। अभी हाल ही में उन्होंने 10वीं क्लास के बोर्ड की परीक्षा दी है। इस खबर को मराठी में पढ़ने के लिए यहां क्लिक करें
मुंबई मशहूर गायक एसपी बालासुब्रमण्यम ने घोषणा की है कि अब वह संगीतकार इलैयाराजा के कंपोज किए गाने नहीं गाएंगे। इलैयाराजा के लीगल नोटिस भेजने के बाद उन्होंने यह फैसला लिया है। SPB और इलैया की जोड़ी एक जमाने में काफी मशहूर थी और दोनों ने सैकड़ों सुपरहिट गाने दिए, लेकिन अब इलैया ने SPB को नोटिस भेजकर कहा है कि बगैर इजाजत वह उनके कंपोज किये गाने नहीं गाएंगे। SPB के साथ-साथ सिंगर चित्रा और चरण को भी नोटिस मिली है। बालासुब्रमण्यम कई देशों में अपने सिंगिंग शो कर रहे हैं। इस क्रम में वह अभी यूएस में परफॉर्म करने वाले थे। उन्होंने फेसबुक पोस्ट लिखते हुए कहा, 'कुछ दिनों पहले इलैयाराजा ने मुझे और प्रोग्राम के ऑर्गनाइजर चित्रा और चरण को लीगल नोटिस भेजते हुए कहा कि हम बिना उनसे अनुमति लिए उनके कंपोज किए गाने नहीं गा सकते।' बालासुब्रमण्यम ने बताया कि वह पिछले साल अगस्त के दुनिया भर में अपना शो करने निकले थे और रूस, श्रीलंका, मलयेशिया, सिंगापुर, दुबई के साथ-साथ भारत में भी शो कर चुके हैं, लेकिन उस वक्त उन्हें नोटिस नहीं दी गई। नोटिस में इलैया राजा की तरफ से कहा गया है कि अगर बिना उनकी अनुमति के उनके गाने गाए गए तो वह कॉपीराइट के उल्लंघन में कानूनी कार्रवाई करेंगे। बालासुब्रमण्यम ने कहा है कि वह इलैयाराजा का सम्मान करते हैं और वह कानून न तोड़ते हुए उनके गाने नहीं गाएंगे। इसके साथ ही बालासुब्रमण्यम ने अपने प्रशंसकों से अनुरोध करते हुए कहा कि इस पर किसी भी तरह की अफवाहें न फैलाएं और उनके दोस्त इलैया के बारे में कुछ भी बुरा न कहें। बालासुब्रमण्यम ने कहा कि उन्होंने कई सारे संगीतकारों के साथ गाने गाए हैं और अपने शो में उन्हीं गानों को गाएंगे। इलैया और बालासुब्रमण्यम ने पिछले चार दशकों में साथ मिलकर सौ से ज्यादा सुपरहिट गाने दिए हैं। अब कुछ कारणों से दोनों के बीच संबंध खराब हो गए हैं। बालासुब्रमण्यम को छह बार सर्वश्रेष्ठ प्लेबैक सिंगर का राष्ट्रीय फिल्म पुरस्कार मिल चुका है। सबसे ज्यादा गानें रिकॉर्ड करने का विश्व रेकॉर्ड भी उनके नाम है। 90 के दशक में उन्हें फिल्म सलमान खान की आवाज माना जाता था। उन्होंने सलमान के लिए 'मेरे रंग में', 'हम आपके हैं कौन', और 'पहला पहला प्यार है' जैसे हिट गाने गाए थे।
वरुण अवस्थी सौरभ शुक्ला ने अपने कई रंग बॉलिवुड को दिए हैं। इनमें कभी वह 'सत्या' के कल्लू मामा बने, 'जॉली एलएलबी' के मजेदार और सेंसिटिव जज बने तो कभी 'पीके' के तपस्वी महाराज। उनके हर किरदार में थोड़ा मजाकिया अंदाज झलकता है, लेकिन वे कॉमिडी को सिर्फ मजाक नहीं समझते। उनकी कॉमिडी में भी गंभीरता होती है। उसका इम्पैक्ट जब ऑडियंस पर पड़ता है तो वह कॉमिडी पूर्ण हो जाती है। उनके इसी अंदाज को विकीपीडिया में ब्लैक कॉमिडी का नाम दे दिया गया है, जिससे वे खुद अनजान हैं। नैशनल अवॉर्ड विनर गोरखपुर के सौरभ शुक्ला को बीते दिनों यश भारती सम्मान से नवाजा गया। उनकी नजरों में जो अवॉर्ड सरकार की तरफ से दिया जाता है, उसका अलग महत्व और गरिमा होती है। पहली बार अपने प्रदेश में सम्मानित किए जाने वाले सौरभ कहते हैं कि मैंने 23 साल के फिल्मी करियर में कभी अवॉर्ड पाने के लिए ऐक्टिंग या राइटिंग नहीं की। अवॉर्ड की चाहत जो रखता है, वह कभी काम नहीं कर सकता है। पहले की तुलना में आज का सिनेमा बहुत बदल चुका है। अगर ऐनालिसिस के तौर पर देखेंगे तो 1960-70 फिर 1980 से 1990 के दशक की मध्य की फिल्मों में कई बड़े बदलाव आए। 95 के बाद से एक तरह का बदलाव फिर शुरू हुआ। यही बदलाव अब बहुत क्लियर हो गया है। छोटा सा उदाहरण है। 1993 में मैं मुंबई गया था। उस वक्त किसी प्रड्यूसर को कहानी सुनाता तो वह पूछता कि यह किस फिल्म पर बेस्ड है। अगर कहते कि भाई साहब यह ओरिजनल है तो सामने वाला कहता तो फिर मैं क्यों बनाऊं। वह चले न चले, क्या गारंटी। आपके पास तो माल ही पूरा नहीं है। आप ऐसी कहानी लेकर आओ, जो पहले से अंग्रेजी या तमिल की हिट हो। उस वक्त क्लियर हो गया था कि खुद की सोची ओरिजनल कहानी बनाना मुश्किल काम है। मैं और मेरे कई दोस्त उस वक्त एक काम किया करते थे। जब हम कहानी सुनाते थे तो कोई एक काल्पनिक फिल्म अपने दिमाग में बना लेते और कहते कि यह पोलैंड की मूवी है। वहां से उठाई है। तब सामने वाला कहानी सुनने के लिए राजी हो जाता था। कहानी सुनने के बाद कहता था कि पोलैंड-वोलैंड छोड़ो, कोई हॉलिवुड की बताओ, जिसकी सीडी वगैरह हो। हालांकि, अब स्थिति बदल रही है। अब प्रड्यूसर्स कहते हैं कि भाई कुछ नया हो तो बताओ। मूवी रिलीज करना मुश्किल हो गया फिल्म बनाना पहले जितना मुश्किल था, आज भी उतना ही मुश्किल है। बस, पहले की तुलना में बिज़नस अब थोड़ा ज्यादा है। अब चीजें मुश्किल हो गई हैं, क्योंकि जमाना महंगा हो गया है। पहले फिल्म रिलीज करने में एक-डेढ़ करोड़ लगते थे, अब 12 से 13 करोड़ रुपये लगते हैं। पिक्चर चाहे आप एक करोड़ में बना लें पर रिलीज तक वह 13 करोड़ की हो जाएगी। ये सब दिक्कतें होने के बावजूद नई तरीके की फिल्में देखने को मिल रही हैं। कमर्शल फिल्मों की अपनी एक जगह है। वह बनती हैं और हिट भी होती हैं। उसी के साथ-साथ राजू हिरानी की फिल्में बनती हैं। यह बड़ा चेंज है। दोस्ती पर फिल्म नहीं कर सकते अनुराग बासू के साथ मैंने 'बर्फी' की। फिर 'जग्गा जासूस' की शूटिंग पूरी की। मुझे उस पर भरोसा है। यह भरोसा तब आता है, जब आप उस शख्सियत से इंस्पायर्ड होते हैं। उसका काम पसंद करते हैं। वह आपका काम पसंद करता है तो कनेक्शन बन जाता है। हालांकि, कॉमर्स में कंपनी की जो डेफिनेशन है, वही फिल्म की भी होती है। फिल्म अल्टीमेटली अपने आप में एक आर्टिफिशल पर्सन होती है। ऐसे में आप खाली दोस्ती के लिए फिल्म नहीं कर सकते। अगर फिल्म में कोई कैरक्टर है, जिसके लिए मैं फिट बैठता हूं तो अनुराग मुझे फिल्में ऑफर करेगा। सिर्फ दोस्ती की वजह से कोई फिल्म नहीं दे सकता, क्योंकि फिल्म में आपको बहुत कॉन्ट्रिब्यूट करना होता है।
सलमान खान की होस्टिंग वाले रीएलिटी शो बिग बॉस के 10वें सीजन की ट्रोफी नोएडा के मनवीर गुर्जर ने जीत ली है। शो में पहली बार हुए 'इंडियावाले वर्सेज सिलेब्रिटी' मुकाबले में बाजी इंडियावाले मनवीर के हाथ लगी, जिन्होंने सिलेब्रिटी वीजे बानी जज को हराकर ये जीत हासिल की। विनर के तौर पर मनवीर को ट्रोफी के साथ-साथ 40 लाख की धनराशि मिली। शो जीतने के बाद नवभारत टाइम्स से खास बातचीत में मनवीर ने कहा कि बिग बॉस ने उनका पूरा कायापलट कर दिया। बकौल मनवीर, 'शो में आने से पहले मैं अपनों के बीच रहते हुए भी अपनों की तरह नहीं रह रहा था। लेकिन इस शो ने मुझे 15 अजनबियों के साथ रहना, हंसना, रोना सब सिखाया। बिग बॉस ने मेरा लुक, मेरी पर्सनैलिटी सब बदल कर रख दी।' मनवीर ने आगे कहा कि जब वो घर में आए थे तब शुरू-शुरू में लोग उनके लुक और बड़ी दाढ़ी की वजह से उनसे दूर-दूर रहते थे, कुछ उनसे डरते भी थे। फिर जब उनका लुक बदला तो लोगों का नजरिया भी बदला। कुछ उनके पास आए तो कुछ से उन्होंने खुद दोस्ती का हाथ बढ़ाया।' उन्होंने कहा, 'मैंने कभी नहीं सोचा था कि मैं ये शो जीतूंगा। मेरे दिमाग में जीतने की बात नवें-दसवें हफ्ते में आई, जब बाहर से आने वाले सिलेब्रिटीज ने ये कहा कि मुझे बहुत पसंद करते हैं या फॉलो करते हैं, तब मैंने सोचा कि अगर ये सिलेब होकर मुझे फॉलो करते हैं तो कॉमन लोग तो मुझे पसंद करते ही होंगे।' 'इंडियावाले वर्सेज सिलेब्रिटी' के कॉन्सेप्ट के बारे में मनवीर का कहना है, 'हमने इंडियावालों के तौर पर शो में एंट्री की थी तो कहीं न कहीं मन में ये जरूर था कि कॉमन मैन की अच्छी इमेज बनानी है। इसलिए मैंने सभी कॉमन कंटेस्टेंट्स को एक परिवार की तरह माना। मेरी जीत हर इंडियावाले की जीत है।' मनवीर के मुताबिक, 'बाकी कंटेस्टेंट्स को पीछे छोड़कर जीत हासिल करने की वजह ये रही कि मैंने हमेशा एक दिलदार की तरह खेला। मैंने कभी किसी का बुरा नहीं किया। किसी से बेवजह लड़ाई-झगड़ा नहीं किया। जिसके लिए जो अच्छा कर सकता था, वो किया। रोने वाले को दिलासा भी दी, शायद यही लोगों को पसंद आया।' मनवीर ने अपनी इस जीत का श्रेय अपने पापा को दिया। वहीं, उन्होंने विनर के तौर पर जीती 40 लाख की राशि भी अपने पापा के ही हवाले कर दी। शो के फिनाले में मनवीर और बानी के अलावा ब्यूटी क्वीन लोपामुद्रा राउत और इंडियावाले मनु पंजाबी भी पहुंचे थे। इसमें मनु बिग बॉस की ओर से 10 लाख रुपये के ऑफर को कुबूल करके शो से बाहर हो गए। शो जीतने के बाद आगे क्या करने का इरादा है? इस सवाल पर मनवीर का कहना है, 'लोगों ने शो में उनकी जिस खूबी को ज्यादा पसंद किया होगा, वो उसी फील्ड में घुस जाएंगे।' यही नहीं, मनवीर ने आगे भी ग्लैमर वर्ल्ड का हिस्सा बनने की संभावना से इंकार नहीं किया। उनका कहना था कि अगर अच्छा मौका मिला तो वो जरूर एंटरटेनमेंट की दुनिया में कुछ करना चाहेंगे। वैसे, बिग बॉस का यह ग्रैंड फिनाले काफी धमाकेदार रहा। फिनाले में रितिक रोशन और यामी गौतम अपनी फिल्म 'काबिल' के प्रमोशन के लिए पहुंचे थे। यहां शो के होस्ट सलमान खान और रितिक रोशन ने खूब डांस धमाल मचाया।
निर्माता-निर्देशक रामगोपाल वर्मा की महानायक अमिताभ बच्चन, मनोज बाजपेई, जैकी श्रॉफ, रोनित रॉय, यामी गौतम, सुप्रिया पाठक, अमित साध, और रोहिणी हत्तंगड़ी स्टारर फिल्म 'सरकार 3' रिलीज के लिए तैयार है। ऐसे में रिलीज से ठीक पहले फिल्म को लेकर एक विवाद खड़ा हो गया है। दरअसल, बॉम्बे हाईकोर्ट ने रामगोपाल वर्मा को फिल्म के स्क्रिप्ट राइटर नीलेश गिरकार के लिए स्पेशल स्क्रिनिंग रखने का आदेश दिया है। नीलेश ने 30 जनवरी को हाईकोर्ट में अपील करते हुए दावा किया था कि उन्होंने 'सरकार 3' की स्क्रिप्ट लिखी है। इसके बावजूद रामगोपाल वर्मा ने उनका उचित मेहनताना और आभार व्यक्त नहीं किया है। नीलेश ने अपने आरोप में यह भी कहा है कि उन्हें स्क्रिप्ट लिखते समय जो बड़े-बड़े वादे किए गए थे उसके अनुसार मेहनताने के पैसे नहीं दिए गए हैं। तभी से 'सरकार 3' कॉपीराइट उलल्घंन के विवाद में फंस गई है। हाईकोर्ट में 11 मार्च को हुई पेशी में न्यायधीश गौतम पटेल ने रामू को 6 लाख 20 हजार रुपए कोर्ट में पेमेंट सेटलमेंट के लिए जमा करने का फरमान सुनाया था। अब इस केस में बीते 17 मार्च को हुई पेशी में न्यायधीश पटेल ने रामगोपाल वर्मा के वकील को नीलेश और उनके वकील के लिए स्पेशल स्क्रिनिंग रखने का आदेश दिया था। फिल्म देखने के बाद नीलेश को यह पता चल जाएगा कि फिल्म में उनकी कितनी स्क्रिप्ट का इस्तेमाल कितना किया गया है। कोर्ट ने नीलेश और उनके वकील को फिल्म की स्क्रिनिंग के दौरान किसी भी तरह के रिकॉर्डिंग डिवाइस लाने से मना किया है। कोर्ट ने रामू को फिल्म की एक मूल कॉपी कोर्ट में और एक कॉपी नीलेश को देने का आदेश दिया है। स्क्रिप्ट राइटर नीलेश काफी समय से रामू के साथ काम कर रहे हैं। उन्होंने रामू की फिल्म 'डिपार्टमेंट' सहित कई और फिल्मों की स्क्रिप्ट लिखी हैं। महिला दिवस के मौके पर रामगोपाल वर्मा ने अपने ट्विटर हैंडल से महिलाओं के प्रति एक अभद्र कमेंट किया था बाद में जब रामू की सोशल साइट में जमकर आलोचना हुई तब उन्होंने माफी भी मांग ली थी। उन्होंने अपने ट्वीट में लिखा था, 'मैं ऐसी कामना करता हूं कि सभी महिलाएं पुरुषों को उतनी खुशी दें जितनी सनी लियोनी ने दी है।' एक दुसरे ट्वीट में वह लिखते हैं, 'महिला दिवस को पुरुषों का दिन कहकर पुकारा जाना चाहिए, क्योंकि पुरुष महिलाओं को उस हद तक सेलिब्रेट करते हैं जितना महिलाएं भी महिलाओं को नहीं करती हैं।' रामू के मुताबिक, 'महिलाओं को कम से कम आज के दिन झुंझलाना और चीखना नहीं चाहिए और पुरुषों को थोड़ी आजादी देनी चाहिए।'
बॉलिवुड ऐक्ट्रेस दिशा पटानी ने उन खबरों का खंडन किया, जिनमें कहा गया है कि फिल्म 'स्टूडेंट ऑफ द इयर 2' में उन्होंने सारा अली खान की जगह ले ली है। दिशा ने अपना ऐप लॉन्च करने के मौके पर कहा, 'मैं भी यह खबर पढ़ रही हूं। ऐसी खबरें पढ़ना अजीब है, जो इस फिल्म में कभी मेरे तो कभी सारा के होने के बारे में बताती है। मुझे नहीं पता यह सब क्या हो रहा है।' यह पूछे जाने पर कि क्या उन्हें इस फिल्म में काम करने का प्रस्ताव मिला था तो उन्होंने कोई भी टिप्पणी करने से इनकार कर दिया। ऐसी खबरें आ रही हैं कि निर्देशक पुनीत मल्होत्रा 2012 की सफल फिल्म 'स्टूडेंट ऑफ द इयर' सीरीज़ की दूसरी फिल्म में दिशा को टाइगर श्रॉफ के साथ लेना चाहते हैं। इस युवा अभिनेत्री ने अपने प्रशंसकों से जुड़ने के लिए मोबाइल ऐप लॉन्च किया है, लेकिन उनका कहना है कि वह अपने निजी और पेशेवर जिंदगी के बीच की सीमारेखा को पार नहीं करेंगी। उन्होंने कहा है कि अपनी हद में रहते हुए प्रशंसकों के साथ अपने जीवन से जुड़ी बातें शेयर करेंगी। सोशल मीडिया पर ट्रोलिंग के बारे में उन्होंने कहा कि वह किसी की बात को गंभीरता से नहीं लेतीं और अगर किसी की बात उन्हें अच्छी नहीं लगी तो वह उसे फौरन ब्लॉक कर देती हैं। दिशा अपनी पिछली फिल्म 'कुंग फू योगा' में मशहूर अभिनेता जैकी चैन के साथ नजर आई थीं।
रितिक रोशन की फिल्म 'काबिल' को कम स्क्रीन्स मिलने के बावजूद वह शाहरुख खान की 'रईस' को कड़ी टक्कर दे रही है। फिल्म को क्रिटिक्स और दर्शकों की तरफ से अच्छी प्रतिक्रिया मिल रही है और उसका असर अब फिल्म के कलेक्शन पर भी नजर आने लगा है। अपनी इस फिल्म से खुद रितिक को कैसी उम्मीदें हैं, हमने उनसे यही जानने की कोशिश की : आपकी पिछली फिल्म 'मोहेंजोदारो' बॉक्स ऑफिस पर कुछ खास कमाल नहीं कर पाई थी। ऐसे में 'काबिल' को लेकर आप कितने उत्साहित हैं? मुझे मेरे फैन्स पर शुरू से ही पूरा भरोसा रहा है। रहा सवाल फिल्म की सफलता का, तो यह हमारे हाथ में नहीं होता। मैं एक आर्टिस्ट हूं और अपने किरदार को हमेशा अपना सौ फीसदी डेडिकेशन देता रहा हूं। 'काबिल' के साथ भी मैंने यही किया है। मीडिया और फैन्स ने आशुतोष की पिछली फिल्म में मेरे किरदार की काफी तारीफ की थी। किसी ने यह नहीं कहा कि मैंने फिल्म में अपने किरदार को अच्छे ढंग से नहीं निभाया। मेरे लिए यही रिऐक्शन सब कुछ है। इस साल की शुरुआत में ही मेरी फिल्म आई है, तो यकीनन कहीं न कहीं कुछ तनाव तो रहता है, लेकिन ऐसा भी नहीं कि मैं अपने चेहरे पर इस तनाव को झलकने दूं। मुझे पूरा यकीन है कि अगर आप कुछ नया करते हैं और पूरे दिल से करते हैं, तो हर कोई आपकी उस कोशिश की तारीफ करता है। 'काबिल' देखने के बाद आपको भी यही लगेगा। मैं यकीनन 'काबिल' को लेकर अपनी पिछली फिल्मों से कहीं ज्यादा उत्साहित हूं। 'काबिल' के साथ ही 'रईस' के रिलीज होने का असर क्या आपकी फिल्म के बॉक्स ऑफिस कलेक्शन पर ज्यादा पड़ेगा? सिर्फ 'काबिल' ही क्यों? जब भी दो मेगाबजट फिल्में एक साथ आती हैं, तो दोनों ही फिल्मों के कलेक्शन पर इसका असर पड़ता है, लेकिन मेरा मानना है कि अब हमारे दर्शक बहुत समझदार हो चुके हैं। उन्हें क्या देखना है, इसका फैसला वह फिल्म की रिलीज से पहले ही कर लेते हैं। अगर हमारी फिल्म अच्छी है, तो दर्शक उसे जरूर देखेंगे। वैसे भी अब शहरों में मल्टीप्लैक्स आ चुके हैं, जिनमें पांच से सात ऑडीज होते हैं। ऐसे में शुरुआत में दोनों फिल्मों को स्क्रीन्स तो आसानी से मिल जाती हैं, लेकिन पहले वीकेंड के बाद दर्शक सिर्फ अच्छी फिल्म को ही मिलते हैं। 'काबिल' की कहानी का ताना-बाना रेप की घटना को केंद्र में रखकर बुना गया है। दिल्ली, मुंबई, बेंगलुरु जैसे महानगरों में पिछले कुछ अरसे से रेप और मोलेस्टेशन की घटनाओं में लगातार बढ़ोतरी हुई है। ऐसी घटनाओं पर आपका रिऐक्शन क्या रहता है? मैं भी इसी समाज का एक हिस्सा हूं, तो ऐसी घटनाओं के बारे में मैं जब कभी सुनता हूं, तो यकीन मानिए सिर शर्म से झुक जाता है। समझ में नहीं आता कि क्या हम उसी समाज का एक हिस्सा हैं, जिसमें ऐसी शर्मनाक घटनाएं हो रही हैं। ऐसी घटनाओं के होने के बाद विरोध प्रकट करने के लिए बड़े शहरों में कैंडल मार्च निकाले जाते हैं। कई दिनों तक धरना-प्रदर्शन होने की खबरें आती हैं, लेकिन फिर चंद दिनों बाद सब कुछ पहले की तरह नॉर्मल हो जाता है। मेरा मानना है कि हमें सबसे पहले अपनी सोच को बदलना होगा। मैंने देखा है कि कई बार लोग रेप पीड़ित पर ही सवाल उठाने लगते हैं। ऐसा सुनकर मुझे बहुत बुरा लगता है। हम लोग पहले अपनी सोच में बदलाव लाएं, तभी समाज बदलेगा। अपने पापा राकेश रोशन के साथ आपका काम हमेशा टॉप का रहा है। कहीं ऐसा तो नहीं कि होम प्रॉडक्शन फिल्मों के लिए आप ज्यादा समर्पित रहते हैं? मैं हर निर्माता-निर्देशक के साथ दिल से काम करता हूं। हां, मेरे पापा मुझे कुछ ज्यादा अच्छी तरह समझते हैं और उन्हें क्या चाहिए, यह मैं अच्छी तरह जानता हूं, इसलिए ऐसा लगता है कि उनके साथ मैंने ज्यादा मेहनत की है। मगर 'काबिल' में निर्देशक संजय गुप्ता के साथ भी मेरी ट्यूनिंग टॉप की रही है।
रेखा खान ऐक्ट्रेस सना खान की जल्द रिलीज होने वाली फिल्म 'वजह तुम हो' के बोल्ड ट्रेलर ने हंगामा मचा दिया है। इस ट्रेलर को अब तक पौने दो करोड़ व्यू मिल चुके हैं और सना एकाएक बॉलिवुड की हॉट प्रॉपर्टी बन गई हैं। इस मुलाकात में उन्होंने फिल्म में अपने इंटीमेट सीन, पहले किस के एक्सपीरियंस और घर वालों के रिऐक्शन के अलावा कई बातें शेयर कीं। 'वजह तुम हो' में लीड रोल हासिल करने में आपके लिए 'बिग बॉस' कितना फायदेमंद साबित हुआ? बिल्कुल, 'बिग बॉस' मेरे लिए बेहद अहम साबित हुआ, क्योंकि उसके कारण मेरा फेस आम लोगों के बीच लोकप्रिय हुआ। उसके बाद जब मैंने 'जय हो' में कैमियो किया, तो लोगों ने मुझे बड़े पर्दे पर देखा। असल में भूषण जी 'वजह तुम हो' के लिए हिरोइन तलाश रहे थे और वे मेरा काम 'बिग बॉस' और 'जय हो' में देख चुके थे। उन्हें मैं इस रोल के अनुकूल लगी और उन्होंने मुझे फौरन साइन कर लिया। इस इरॉटिक थ्रिलर को अपनाने से पहले आपके मन में किसी तरह की कोई हिचकिचाहट थी? खासतौर पर अंतरंग दृश्यों को लेकर? (हंसते हुए ) हमारे डायरेक्टर विशाल पंड्या बहुत भोले हैं, जो उन्होंने अपनी फिल्म को इरॉटिक टैग दे दिया है, वरना आजकल तो हर फिल्म इरॉटिक ही होती हैं। हां, वो लिखते नहीं हैं, मगर होती तो है। आप ही बताइए ऐसी कोई फिल्म है, जो बिना किसिंग सीन के बनी हो। आज किसिंग या इंटीमेट सीन हायतौबा मचाने वाली बात नहीं रह गए। आज किरदार को रियल बनाने के लिए इस तरह के सीन जरूरी हो गए हैं। इसलिए मेरे मन में किसी तरह की कोई हिचक नहीं थी कि मैं ऐसा कुछ पहली बार कर रही हूं। फिर हमारी फिल्म सिर्फ इरॉटिक ही नहीं है, बल्कि इसमें लाइव मर्डर के टेलिकास्ट की एक थ्रिलर कहानी भी है। फिल्म में अपने किरदार सिया को समझने में मुझे काफी वक्त लगा। वैसे सच कहूं, तो मेरे लिए सबसे ज्यादा मुश्किल था इंटीमेट सीन को अंजाम देना। मैंने अपने निर्देशक से कह दिया था कि मैं इन्हें करते हुए भी अंडरप्ले करूंगी। मैं अपने दृश्यों में बोल्ड और हॉट लगना चाहती थी, मगर स्लट नहीं। मैं चाहती थी कि लोगों को मेरा किरदार नजर आए, न कि वह मेरे ही साथ 'वन नाइट स्टैंड' के सपने देखने लगें। 'वजह तुम हो' के बोल्ड ट्रेलर के बाद आपकी फैन फॉलोइंग में क्या बदलाव आया है? मेरी फैन फॉलोइंग बहुत जबर्दस्त तरीके से बढ़ी है। मैं जानती हूं कि अब वे मुझे फैंटेसाइज करने लगे हैं। वैसे किसी की फैंटेसी पर आपका कोई नियंत्रण नहीं होता। सोशल मीडिया पर भी मेरे फॉलोअर्स बहुत ज्यादा बढ़ गए हैं। सच कहूं, तो अब तक मेरी इमेज एक क्यूट और बबली ऐक्ट्रेस की थी और अपनी इस इमेज से मैं भी तंग आ चुकी थी, क्योंकि यह इमेज इंडस्ट्री में मुझे काम दिलाने में बाधक साबित हो रही थी। 'वजह तुम हो' ने मेरी इमेज पूरी तरह से बदल कर रख दी है। 'वजह तुम हो' में आपने 21 किसिंग सीन किए हैं, मगर अपना पहला किस आपने किस उम्र में किया था? उस वक्त मैं दसवी क्लास में थी और वह किस असल में किस न होकर पप्पी ही थी। आपको शायद यकीन न हो, मगर उस वक्त तक मैं यही समझती थी कि किस करने से मैं प्रेग्नेंट हो जाऊंगी। उस वक्त मैं इतनी बुद्धू थी। मैं बहुत देर से मैच्योर हुई। असल में हमारे समाज में सेक्स को लेकर तरह-तरह की गलतफहमियां फैलाई जाती हैं। कोई भी सेक्स को लेकर सही और साइंटिफिक एजुकेशन नहीं देता। हमारे देश में सेक्स ओवररेटेड है। आपके इस बोल्ड रोल पर आपके परिवार की क्या प्रतिक्रिया थी? वे बहुत नाराज थे। मेरा परिवार बहुत कंजर्वेटिव है। मैंने अपनी फैमिली को बताया ही नहीं कि मैंने ऐसी कोई फिल्म साइन की है। मैंने सोचा कि मैं उन्हें टीवी वाला साफ-सुथरा ट्रेलर दिखा दूंगी, मगर फिर लगा कि कोई यू-टयूब वाला बोल्ड ट्रेलर मेरे घरवालों को दिखा देगा तो! मुझे सबसे ज्यादा परवाह अपनी मां की थी, इसीलिए मैंने खुद ही उन्हें ट्रेलर दिखा दिया। हालांकि, ट्रेलर देखकर वह आगबबूला हो गईं और उन्होंने मुझे जमकर गालियां दीं। आज तक मैं उसी बोझ के साथ जी रही हूं। रोज रात को इसी मुद्दे पर हमारी बहस होती है। X आप पर हाल ही में इल्जाम लग रहा था कि 'वजह तुम हो' में आपके और गुरमीत चौधरी के इंटीमेट सीन की वजह से गुरमीत की पत्नी देबीना के घर छोड़कर जाने की नौबत आ गई थी? एक्सक्यूज मी! (आंखें चौड़ी करके ऊंची आवाज में बोलते हुए) आपने गुरमीत की 'खामोशियां' नहीं देखी क्या? वह तो पहले भी इस तरह के सीन कर चुके हैं, मगर मेरा तो यह पहला मौका है। मैं नहीं जानती, मगर इसके बाद बॉयफ्रेंड के मामले में मेरा फ्यूचर तो बर्बाद हो जाएगा। (हंसती हैं) असल में ये सब अफवाहें हैं। किसिंग सीन को फिल्माते वक्त मैंने गुरमीत से साफतौर पर पूछा था कि उसे ऐसे सीन्स करते वक्त स्ट्रेस तो नहीं होता? तो वे बोले कि अब करना है तो, करना है। क्या डर कर घर पर बैठ जाऊं?' उल्टे जब भी किसिंग सीन शूट होते थे, मैं इतनी ज्यादा नर्वस हो जाती थी कि निर्देशक विशाल पंड्या आकर मेरा हाथ पकड़ लेते थे। गुरमीत ने तो खुद अपने एक इंटरव्यू में कहा था कि उनको जब स्क्रिप्ट मिली, तभी से उन्हें इन दृश्यों की जानकारी थी और उन्होंने स्क्रिप्ट देबिना को भी सुनाई थी और उनसे परमिशन लेने के बाद ही उन्होंने शूटिंग शुरू की थी। गौरतलब है कि यह फिल्म 2 दिसम्बर को रिलीज़ होगी, जिसमें शर्लिन चोपड़ा, रजनीश दुग्गल और शरमन जोशी भी नज़र आएंगे।
राष्ट्रीय पुरस्कार विजेता बॉलिवुड अभिनेत्री कल्कि कोचलिन इन दिनों अपनी रिलीज के लिए तैयार फिल्म 'मंत्रा' के प्रमोशन में जुटी हैं। इस दौरान नवभारतटाइम्स डॉट कॉम से खास बातचीत में कल्कि ने बताया कि पिछले कुछ समय से बॉलिवुड में बायॉपिक फिल्में खूब बनाई जा रही हैं और यह फिल्में दर्शकों को पसंद भी आ रही हैं। ऐसे में अगर उन्हें किसी खास पर्सनैलिटी की बायॉपिक में काम करने का मौका मिले तो वह सिस्टर निवेदिता की बायॉपिक में जरूर काम करना चाहेगीं। कल्कि कहती हैं, 'जी हां मुझे बायॉपिक में काम करना है, मैं हमेंशा से ही सिस्टर निवेदिता का किरदार निभाना चाहती हूं। अगर बॉलिवुड में कभी भी सिस्टर निवेदिता की जिंदगी पर कोई भी फिल्म बनेगी तो उसकी कास्टिंग में मेरे अलावा कोई और फिट भी नहीं होगा। (हंसते हुए) क्योंकि सिस्टर निवेदिता एक इंग्लिश महिला का किरदार होगा।' कल्कि आगे बताती हैं, 'सिस्टर निवेदिता स्वामी विवेकानंद जी के विचारों से प्रभावित होकर भारत शिफ्ट हो गई थीं। बाद में उन्होंने भारत में कई स्थानों पर स्कूलों का सेटअप किया था। सिस्टर निवेदिता ने बहुत सी किताबें भी लिखी थीं। मैंने उनकी किताबों को खूब पढ़ा है क्योकिं मेरी मां सिस्टर निवेदिता की बहुत बड़ी प्रसंशक हैं।' आपको बतादें कि सिस्टर निवेदिता का मूल नाम मार्गरेट एलिजाबेथ नोबुल था। वह एक अंग्रेज-आइरिश सामाजिक कार्यकर्ता, लेखक, शिक्षक और स्वामी विवेकानन्द की शिष्या थीं। सिस्टर निवेदिता ने भारत की आजादी की लड़ाई लड़ने वाले देशभक्तों की खुलेआम मदद करने के साथ-साथ, भारत में महिला शिक्षा के क्षेत्र में भी महत्वपूर्ण योगदान दिया था। वह स्वामी विवेकानन्द के आकर्षक व्यक्तित्व, स्वभाव और भाषण शैली से इतनी ज्यादा प्रभावित हुईं कि उन्हें अपना आध्यात्मिक गुरु और भारत को अपनी कर्मभूमि बना लिया था। कल्कि की फिल्म 'मंत्रा' का निर्देशक निकोलस खारकोनगोर ने किया है, यह फिल्म 17 मार्च को सिनेमाघरों में रिलीज होगी। कल्कि के अलावा फिल्म में रजत कपूर, शिव पंडित, आदिल हुसैन और लुशिन दुबे भी अहम भूमिकाओं में नजर आएंगे।
बॉलिवुड के आर्कषक अभिनेता रणबीर कपूर आजकल संजय दत्त के जीवन पर बन रही फिल्म में लीड रोल निभा रहे हैं और वह दत्त जितने ही भारी-भरकम नजर आ रहे हैं। कपूर का कहना है कि इतने वजनी वह पहले कभी नहीं रहे हैं। राजकुमार हिरानी के निर्देशन में संजय दत्त के जीवन पर बन रही फिल्म का अभी नाम नहीं रखा गया है। इस फिल्म में दत्त के 22 साल की उम्र से लेकर जीवन के सात अलग-अलग चरणों को दिखाया जाएगा। भूरे रंग के सूट और आसमानी रंग की शर्ट में छैल-छबीले नजर आ रहे रणबीर ने कहा, 'राजकुमार हिरानी जैसे निर्देशक के साथ काम करना अद्भुत है।' बता दें कि इस फिल्म के इस साल क्रिसमस पर रिलीज होने की चर्चा है। ऐसे में, इसका सीधा मुकाबला सलमान खान कटरीना कैफ की 'टाइगर जिंदा है' से होगा।
बॉलिवुड प्रड्यूसर और डायरेक्टर करन जौहर ने भले ही अपनी फिल्मों के जरिए प्यार और दिल टूटने की कहानी बयां की हो, लेकिन उनकी अपनी लाइफ में रोमांस को लेकर शायद हम अब तक अनजान ही थे। अपने बेबाक अंदाज़ के लिए जाने जानेवाले करन हर मुद्दे पर लगभग खुलकर बोलना पसंद करते हैं और इस बार उन्होंने अपने इसी राज से पर्दा उठाया है। एक मुख्य अंग्रेजी वेबसाइट के साथ हुई बातचीत में करन ने कहा कि फिल्में असल जिंदगी की घटनाओं से ही जुड़ी होती हैं। उन्होंने शादियों को बारे में बातें करते हुए कहा एक समय ऐसा भी था जब उन्हें एकसाथ खुश रहनेवाले कपल से जलन होने लगी थी। उन्होंने कहा कि लोग कहते हैं कि हिन्दी फिल्में थिऐट्रिकल और ड्रमैटिक होती हैं, लेकिन सच यह है कि कहीं न कहीं इनका जड़ असल जिंदगी से ही जुड़ा होता है। उन्होंने अपना दर्द बयां करते हुए यह भी कहा, 'मैं उस शादी के मंडप में था, जहां मेरी प्रेमिका की किसी और के साथ फेरे ले रही थी। जब आपके साथ ऐसा होता है तो आपके लिए इन चीजों से बाहर निकलना मुश्किल हो जाता है।' इस ब्रेक से उबरने के सवाल पर उन्होंने कहा कि अपने काम को अपना लक्ष्य बनाएं, प्यार-मोहब्बत को नहीं। बता दें कि जौहर हाल ही में दो ट्विन्स बच्चे रूही और यश के पिता बने हैं और उन्होंने कहा कि वे उनके साथ ज्यादातर टाइम अपने बच्चों के साथ बिताना चाहेंगे।
सोशल मीडिया पर किस्म-किस्म के कॉमेंट से परेशान अभिनेत्री आलिया भट्ट ने कहा कि वह बुद्धिमान होने का नाटक करने से अच्छा बेवकूफ ही रहना पसंद करेंगी। आलिया ने शनिवार को इंडिया टुडे सम्मेलन में कहा, 'मैं बुद्धिमान होने का नाटक करने से अच्छा बेवकूफ रहना पसंद करूंगी। दुनिया को यह दिखाने के लिए कि मुझे सबकुछ आता है, इसमें बहुत सारी एनर्जी लगती है। अगर आप अपनी एनर्जी बचाकर रखते हैं तो आप इसका उपयोग कुछ और सीखने में कर सकते हैं। अज्ञानता के बाद ही सच्चा ज्ञान प्राप्त किया जा सकता है।' उन्होंने कहा, 'अगर मैं 1970 के दशक के किसी गायक के बारे में नहीं जानती तो ठीक है। समस्या है कि आपके पास जवाब नहीं है तो यह गलत है।' फिल्म बद्रीनाथ की दुल्हनिया ऐक्ट्रेस आलिया का कहना है कि अगर उन पर चुटकुले बनने बंद हो जाएंगे तो वह परेशान हो जाएंगी।
Rekha.Khan@timesgroup.com 'तनु वेड्स मनु रिटर्न्स' के गाने 'बन्नो तेरा स्वैगर' से रातोंरात हिट हुईं सिंगर स्वाति शर्मा करियर की शुरुआत में डिवोशनल ऐल्बम गाया करती थीं। मुज्जफरनगर की स्वाति सुनिधि चौहान को अपना आदर्श मानती हैं और इंडस्ट्री में बिना किसी गॉडफादर के अपनी जमीन को पुख्ता करने की कोशिशों में लगी हुई हैं। पेश है स्वाति से हुई खास बातचीत के कुछ अंश: बिहार के मुजफ्फरपुर नगर में जन्मीं स्वाति की मां हाउस वाइफ हैं और पिता मार्केटिंग की फील्ड में काम करते हैं। अपनी म्यूजिकल जर्नी के बारे में स्वाति बताती हैं, 'मैं उस वक्त महज 7-8 साल की थी, जब मैंने पहली बार अदनान सामी का ऐल्बम 'तेरा चेहरा' सुना और उसे सुनकर मैं सुनकर इतनी ज्यादा इंस्पायर्ड हो गई कि उनकी नकल करने लगी। उसी दौरान मेरे पापा ने जब मेरा गाना सुना, तो उन्हें लगा कि मुझे म्यूजिक की ट्रेनिंग लेनी चाहिए। उनके कहने पर मैंने कोलकाता के पंकज महाराज जी से संगीत की शिक्षा लेनी शुरू कर दी और आगे चलकर मैंने चंडीगढ़ यूनिवर्सिटी में प्राचीन कला केंद्र से संगीत विशारद का कोर्स भी किया। हालांकि, उस दौरान जब भी घर पर कोई आता था, तो मुझे उसके सामने गाना गाने के लिए जरूर कहा जाता था। मैंने अपनी पहली पब्लिक परफॉर्मेंस लखनऊ में दी थी। वहां पर एक साईं संध्या हुई थी, जहां मैंने डिवोशनल भजन गाए थे। मैं फिल्मों में प्लेबैक सिंगिंग से पहले कई डिवोशनल ऐल्बम भी कर चुकी हूं, मगर मैं हमेशा से जानती थी कि मेरी मंजिल मुंबई ही है।' फेसबुक के जरिए किया संगीतकारों से संपर्क बॉलिवुड में स्वाति ने एंट्री किस तरह ली, इसकी कहानी भी बड़ी रोचक है। स्वाति बताती हैं, 'अपने करियर की शुरुआत मैंने भले ही डिवोशनल ऐल्बम से की, मगर मैं हमेशा से वेस्टर्न और बॉलिवुड म्यूज़िक की दीवानी थी। मैंने क्लासिकल संगीत के साथ-साथ बॉलिवुड संगीत का भी बहुत अभ्यास किया है। आज से तकरीबन 4 साल पहले मैं मुंबई अपनी नानी के साथ आई थी। मुझे अपने करियर में अपने घरवालों का बहुत सपॉर्ट मिला है। मैं जब मुंबई में आई, तो किसी को जानती तक नहीं थी। यहां मेरा कोई गॉडफादर नहीं था। यहां आने के बाद मैंने फेसबुक के जरिए कई संगीतकारों से संपर्क किया, क्योंकि मेरे पास किसी के नंबर्स नहीं थे। मैं सुनिधि चौहान की सबसे बड़ी प्रशंसक हूं। मैंने सुना था कि उन्होंने जिंदगी में बहुत संघर्ष किया है। मैं जब शुरू में यहां आई, तो उनसे भी मिली। उन्होंने मेरा गाना सुना और मेरे डैड से कहा कि वे मुझे हमेशा सपॉर्ट करें, क्योंकि उनके पापा के सपॉर्ट की बदौलत ही वह आज इस मुकाम तक पहुंची हैं। हम सभी जानते हैं कि सुनिधि के पिता ने उनके संगीत करियर के लिए दिल्ली में अपनी जमी-जमाई नौकरी छोड़ दी थी। वाकई, तब मैंने सोचा भी नहीं था कि मैं भी भविष्य में उसी फिल्म (तनु वेड्स मनु) में गाना गाऊंगी, जिसमें उन्होंने भी गाना गाया है। मैं लता जी भी बहुत बड़ी फैन रही हूं, मेरे पिता ने मुझसे साफ-साफ कह दिया था कि जब तक मैं उन्हें क्लासिकल म्यूजिक के साथ-साथ लता जी के 20 गाने सही ढंग से गाकर नहीं सुना देती, तब तक मैं बॉलिवुड सिंगिंग के बारे में सोच भी नहीं सकती। मैं सोनू निगम जी को भी बहुत मानती हूं।' बड़ी आई सुनिधि चौहान बनने अपने हिस्से का संघर्ष हर किसी को करना पड़ता है। स्वाति को भी वह संघर्ष करना पड़ा। उनके मुताबिक, 'मुंबई आने के बाद मैंने ओशिवारा लिंक रोड पर किराए का घर लिया, ताकि मैं आस-पास के संगीतकारों से मिल सकूं और स्टूडियोज के चक्कर लगा सकूं। शुरू में मेरी जान-पहचान वालों और रिश्तेदारों ने यह कहकर मेरा बहुत मजाक उड़ाया कि 'बड़ी आई सुनिधि चौहान बनने! अब पता चलेगा इसे आटे-दाल का भाव!' तब मैं दिन-रात स्टूडियो के चक्कर लगाया करती थी। कई बार घंटों इंतजार किया करती थी। अनेकों बार रिजेक्शन का शिकार भी हुई। मुझे कई गानों की रिकॉर्डिंग के लिए बुलाया जाता था। मैं पूरे उत्साह से गाना रिकॉर्ड करती थी और फिर बाद में पता चलता था कि वह गाना किसी और की आवाज में डब कर लिया गया है। मगर जब एक गाना 'बन्नो तेरा स्वैगर' के बाद मेरे हाथ से छीना गया, तब मुझे बहुत दु:ख हुआ और हैरानी भी हुई। मुझे 'हेट स्टोरी' के गाने 'तू इश्क' की रिकॉर्डिंग के लिए भी बुलाया गया। मैं बहुत खुश थी। मैंने बहुत दिल लगाकर वह गाना रिकॉर्ड किया था, मगर बाद में पता चला कि वह गाना भी किसी और सिंगर की आवाज में डब कर लिया गया। उस दिन मेरा दिल बुरी तरह से टूटा था।' सोचा नहीं था, मेरा गाना इतना हिट होगा फिर पहला चांस कैसे मिला, इस बारे में स्वाति ने बताया, 'उस दिन मैं अपने घर पर ही थी, जब संगीतकार तनिष्क-वायु का फोन आया और उन्होंने मुझसे कहा कि एक गाना रिकॉर्ड करना है। मैं स्टूडियो में पहुंची, तो उन्होंने कहा कि एक रोमांटिक गाना है, जिसे थोड़ी-सी आवाज बनाकर गाना है। मैंने उनके मुताबिक गा दिया। वह सॉन्ग स्क्रैच फॉर्म में था, जिसकी फाइनल रिकॉर्डिंग नहीं हुई थी। उस वक्त तक मुझे यह पता नहीं था कि यह गाना किस फिल्म के लिए है। बाद में जब मुझे तनिष्क-वायु ने बताया कि यह सॉन्ग 'तनु वेड्स मनु रिटर्न्स' में कंगना रनौत के लिए है, तो मैं उछल पड़ी। उसके बाद जब यह गाना सुपरहिट हो गया, तो मैं सातवें आसमान पर थी। वैसे मैं अभी तक कंगना से मिल नहीं पाई हूं, लेकिन फिल्म के निर्देशक आनंद एल. राय से मिली थी और उन्होंने मुझे शाबासी देते हुए कहा था कि उन्हें स्क्रैच में ही मेरी आवाज जंच गई थी।' यहां सुन सकते हैं 'बन्नो तेरा स्वैगर' गाना बोल-सुन नहीं सकती, मगर मेरे गाने से खुश होती है स्वाति के मुताबिक, 'बन्नो तेरा स्वैगर' गाने के बाद से मेरी जिंदगी काफी बदल गई है। मेरे पास कई गानों के ऑफर्स आ रहे हैं। मैंने फिल्म 'डायरेक्ट इश्क' में 6 अलग-अलग तरह के गाने गाए थे और वे गाने भी बहुत हिट हुए। मेरी ख्वाहिश है कि मैं प्रीतम, अमित त्रिवेदी, जीत गांगुली, ए. आर. रहमान, अमाल मालिक जैसे संगीतकारों के साथ काम करूं। मुझे सबसे ज्यादा खुशी इस बात की है कि हाल ही में मुझे 'बन्नो' गाने के लिए जीमा अवॉर्ड मिला और तकरीबन सभी अवॉर्ड्स में मेरे नाम का नॉमिनेशन था। मगर मेरे लिए सबसे बड़ा अवॉर्ड मेरी छोटी बहन शिखा की आंखों की चमक और तालियां बजाकर मेरे गाने पर उछलना था। शिखा, जो मुझसे 4 साल छोटी है, जन्म से ही बोल-सुन नहीं सकती, मगर जैसे ही मेरा गाना आता है, उसकी आंखों की चमक देखने लायक होती है। मेरे गाने पर वह तालियां बजाकर उछलने लगती है। मेरे लिए इससे बड़ी बात और क्या हो सकती है। मैं और अच्छे गाने गाना चाहती हूं, ताकि उसकी आंखों की चमक हमेशा बरकरार रहे।
दुनिया भर में अपने म्यूजिक बैंड 'कोल्ड-प्ले' के जरिए धूम मचाने वाले क्रिस मार्टिन के दीवाने भारत में भी कम नहीं हैं। एक अखबार को दिए इंटरव्यू में 39 वर्षीय मार्टिन ने बताया कि भारत उनके लिए कितनी अहमियत रखता है। बता दें कि एमएमआरडीए मैदान में शनिवार को ग्लोबल सिटिजन इंडिया फेस्टिवल का आयोजन किया गया है। इस महोत्सव में बॉलिवुड के सितारों समेत दुनिया के कई मशहूर बैंड परफॉर्म करेंगे। ''कोल्डप्ले' बैंड' ने भी मुंबई में दस्तक दे दी है और क्रिस मार्टिन के साथ झूमने को फैंस उतावले हो रहे हैं। क्रिस से हुए सवाल-जवाब के कुछ अंश - भारत में आपका काफी बेसब्री से इंतजार हो रहा था। यहां के प्रति आपका लगाव कैसे पैदा हुआ? भारत सभी को अपनी ओर आकर्षित करता है। व्यक्तिगत तौर पर मुझे भी। भारत हरेक चीज का प्रतिनिधित्व करता है। यहां सबकुछ है। आप यहां जीवनभर रह सकते हैं, आपको जीवन में किसी भी तरह की कोई कमी महसूस नहीं होगी। सदी के महान गायक व गीतकार लियोनार्डो कोहन आपके लिए क्या हैं? कोहन ऐसे शख्स हैं, जिन्हें अपने करियर, वित्तीय सफलता व हरेक काम से पहचान मिली है। गीत लेखन से उनका जुड़ाव जादूई था। जो लोग गीत लिखते हैं, उन्हें ईश्वर की तरफ से यह प्रतिभा तोहफे में मिलती है। अपार सफलता के बावजूद वह बड़े विनम्र थे। भारत में आपके शो पर आते हैं। ऐसा कहा जा रहा है कि आपको 12 मिनट अलॉट हुए हैं। सिर्फ तीन ही गाने परफॉर्म किए जाने हैं। सच है? मुंबई में हम पूरा शो करने वाले हैं। यह 90 मिनट का होगा और शानदार होगा। आजकल अफवाहें फैलने के लिए सोशल मीडिया ही काफी है। आप किस आधार पर गाना चुनते व खारिज करते हैं? यह पूरी टीम पर निर्भर करता है। सिर्फ मेरे चुनने या खारिज करने की बात नहीं होती। 'कोल्डप्ले' का अगला कदम क्या होगा? नहीं पता। मैं सोलो (अकेले परफॉर्म करना) करने नहीं जा रहा। मुझे बैंड का हिस्सा होना पसंद है, मैं इस बात के लिए आभारी हूं। इंटरव्यू अंग्रेजी में पढ़ें - we are greedy to play a full concert in mumbai, we haven't played here before says chris martin
निर्देशक रामगोपाल वर्मा की मल्टीस्टारर फिल्म 'सरकार 3' के फर्स्ट लुक लॉन्च के आयोजन पर फिल्म की पूरी टीम मौजूद थी। इस मौके पर रामू ने एक बड़ा खुलासा किया। रामू से जब पूछा गया कि अमिताभ बच्चन के साथ क्या उन्होंने कोई ऐसी फिल्म बनाई है जिसे लेकर उन्हें पछतावा हो रहा हो। इस सवाल के जवाब में रामू ने साफ कहा कि बिग बी के साथ 'सरकार' फ्रैंचाइजी के अलावा उनके द्वारा बनाई गई हर फिल्म को लेकर उन्हें रिग्रेट है। रामू कहते हैं, 'हां मैंने सरकार के अलावा जितनी भी फिल्में अमिताभ बच्चन के साथ बनाई हैं उन्हें लेकर मुझे पछतावा होता है। मैं यहां किसी एक फिल्म का नाम नहीं लूंगा। मैं यह बात उन सभी फिल्मों के लिए कह रहा हूं जो 'सरकार' से कम चलीं हैं। 'सरकार' ही एक ऐसी फ्रैंचाइजी है जो बेहद सफल रही है।' रामू आगे कहते हैं, 'फिल्म 'सरकार' मेरे करियर के लिए सबसे ज्यादा इफेक्टिव फिल्म है, मैं अमिताभ बच्चन की फिल्में देखकर ही बड़ा हुआ हूं और डायरेक्टर बना हूं। अमिताभ बच्चन का उनकी फिल्मों में जिस तरह का दमदार अभिनय होता है वैसा अभिनय कोई और अभिनेता नहीं कर सकता। 'सरकार 3' की एक महत्वपूर्ण बात यह है कि अमिताभ बच्चन के किरदार में जो गुस्सा है वह आम आदमी की तरह ही उभर कर सामने आता है। अमिताभ को अपने गुस्से वाले किरदारो की वजह से ही इतना बड़ा स्टारडम मिला है और मैंने 'सरकार' सीरीज में उनके इसी गुस्से की खूबी को सही ढंग से भुनाया है।' रामू ने कहा, 'पिछले एक दशक से मैं और मेरे अलावा बहुत से और फिल्म मेकर ने अमिताभ बच्चन को ग्रैन्टड लिया है और हमेशा उन्हें ऐसे किरदार निभाने को दिया है जो बेहद कॉम्प्लेक्स और मुश्किल होते हैं। लोग बिग बी के गुस्से की खासियत को भूल गए थे जिसके लिए उन्हें जाना जाता है। मैंने उनके गुस्से के पावर को देखते हुए ऐंग्री यंग मैन का टैग लाइन दिया है।' 'सरकार 3' में अमिताभ बच्चन सहित जैकी श्रॉफ, रोनित रॉय, मनोज बाजपेयी, यामी गौतम, अमित साध, सुप्रिया पाठक और रोहणी हत्तंगड़ी भी अहम किरदारों में नजर आएंगे। 'सरकार 3' सिनेमाघरों में 7 अप्रैल को रिलीस होगी।
छोटे पर्दे पर जल्द ही शुरू होने वाले नए मनोरंजक सीरियल 'बढ़ो बहू' के साथ बतौर ऐक्टर करियर की शुरुआत करने जा रहे रिऐलिटी टीवी कलाकार प्रिंस नरूला पहलवान लकी सिंह अहलावत की भूमिका निभाने के लिए योजना बनाकर अपने खान-पान का खास ध्यान रख रहे हैं। इस धारावाहिक के लिए अपने स्वास्थ्य आहार से जुड़ी दिनचर्या के बारे में प्रिंस ने बयान दिया, 'मेरे नाश्ते में उबले हुए आठ से 10 अंडे एक कटोरा ओट्स के साथ शामिल होते हैं। फिर मैं जिम जाकर कसरत करता हूं और प्रोटीन श्ज़क लेता हूं। दोपहर के भोजन में चावल और चिकन लेता हूं।' उन्होंने बताया कि वह शाम को 200 ग्राम मछली लेते हैं। कुछ समय बाद एक कटोरा सलाद और एक ग्लास जूस लेते हैं और रात में चिकन या अंडे, ब्रोकली, मक्का और बीन्स खाते हैं। प्रिंस इससे पहले 'रोडीज एक्स-2', 'एमटीवी स्प्लट्सिविला 8' और 'बिग बॉस-9' जैसे लोकप्रिय रिऐलिटी शो जीत चुके हैं। 'बढ़ो बहू' 12 सितंबर से ऐंड टीवी पर प्रसारित होगा। शो में रिताशा राठौर भी हैं।
अपने ब्लॉग कॉलम 'मिसेज फनीबोन्स' की वजह से ट्विंकल खन्ना काफी ज्यादा सुर्खियां बटोर चुकीं हैं। ट्विंकल दो किताबें लिख चुकी हैं और अब वह अपने हज्बंड अक्षय कुमार की अगली फिल्म 'पैडमैन' की प्रड्यूसर बन चुकी हैं। यह फिल्म महिलाओं के मासिक धर्म जैसे मुद्दे को लेकर लोगों में जागरुकता फैलाने को लेकर है। 'पैडमैन' रियल लाइफ स्टोरी पर अधारित फिल्म है। यह कोयंबटूर के रहने वाले अरुणाचलम मुरुगनाथम की कहानी है, जिन्होंने अपने छोटे से गांव की महिलाओं के लिए लो-कॉस्ट सैनिटरी नैपकिन बनाने वाली मशीन का इजाद किया था। हमारे समाज में आज भी मासिक धर्म को एक टैबू के रूप में देखा जाता है। हाल ही में टीओआई एंटरटेनमेंट के साथ हुई बातचीत में ट्विंकल ने कहा कि उन्हें समझ नहीं आता कि 'पीरियड्स' जैसी चीज को लेकर छिपाने वाली क्या बात है और इसलिए वह लीक से हटकर इस तरह की फिल्म को प्रड्यूस करने के लिए तैयार हुईं। उन्होंने कहा, 'इस तरह के विषय पर हमेशा मैंने बात की है। यह एक ऐसा विषय है, जिसपर मैं काफी कुछ लिख चुकी हूं। मासिक धर्म केवल हमारी ही सोसायटी में नहीं, पूरी दुनिया में एक टैबू है। यह वैसी बात नहीं, जिसके बारे में खुलकर बात की जा सकती है और मुझे सचमुच इसके पीछे कोई लॉजिक समझ नहीं आता। यह एक बायॉलजिकल फंक्शन है, तो इसे लेकर भला किस बात की शर्म। यही बात हम 'पैडमैन' के जरिए बताने की कोशिश करेंगे।' ट्विंकल ने शूटिंग के अनुभवों के बारे में बातें करते हुए कहा कि वह इस फिल्म का हिस्सा बनकर काफी गौरवान्वित महसूस कर रही हैं। इस फिल्म में अक्षय कुमार के साथ-साथ सोनम कपूर, राधिका आप्टे भी लीड रोल में नज़र आएंगी। इस फिल्म को आर. बाल्की डायरेक्टर कर रहे हैं।
फिल्म की कहानी भारत में दिसंबर 1984 में हुई भोपाल गैस त्रासदी पर बनी है। फिल्म में उन घटनाओं को दिखाया गया है, जिसकी वजह 3777 लोगों की जान गई। सूखे की मार झेल रहे किसानों को कैसे किलर फैक्ट्री यूनियन कार्बाइड में काम करने को मजबूर होना पड़ता है और कैसे यूनियन कार्बाइड कंपनी उनकी जिदंगी की सबसे बड़ी त्रासदी बन जाती है, फिल्म में बखूबी दिखाया गया है। रिक्शा चलाने वाले दिलीप (राजपाल यादव) को अपनी 17 साल की बहन की शादी करनी है। उसे भोपाल की यूनियन कारबाइड कंपनी में नौकरी मिली जाती है। नौकरी लगने के बाद दिलीप और उसकी पत्नी (तनिष्ठा चटर्जी) को उम्मीद है अब उनके परिवार के अच्छे दिन आने वाले हैं लेकिन गैस रिसाव की घटना उनके सारे सपनों को तोड़ देती है। यह जानते हुए कि फैक्ट्री में काम कर रहे उसके दूसरे साथी लगातार बीमार पड़ रहे हैं और बीमारियां उन्हें घेर रही हैं, दिलीप कंपनी में नौकरी जारी रखता है। बहन की शादी की रात शहर में गैस रिसाव की घटना हो जाती है और उसकी दिलीप के लिए यह खुशियां वाली रात उसकी जिंदगी की सबसे भयानक रात में तब्दील हो जाती है। गैस रिसाव की घटना के 30 साल बाद भी भोपाल कैसे इस त्रासदी की मार झेल रहे है फिल्म की कहानी यह कहती है।
Prashant.Jain@timesgroup.com 'जिस्म 2' में सनी लियोनी के बाद अब पूजा चड्ढा कैबरे में रिचा चड्ढा को अलग अंदाज में पेश करने के लिए रेडी हैं। पूजा का कहना है कि रिचा को अपनी फिल्म में बतौर हीरो पेश करने के लिए उन्हें पूरी इंडस्ट्री से टकराना पड़ा। दिल्ली आईं पूजा ने हमसे खास बातचीत की : फिल्म कैबरे के लिए आपने रिचा चड्ढा को ही क्यों चुना? कैबरे के लिए रिचा चड्ढा को साइन करने से पहले मुझे पूरी इंडस्ट्री से झगड़ा करना पड़ा कि रिचा में वह बात है, जिसके दम पर वह बतौर सोलो पोस्टर गर्ल एक फिल्म को बेच पाएगी। अब लोग इस फिल्म पर रिस्पॉन्ड कर रहे हैं। भट्ट साहब ने मुझे एक बात हमेशा कही है कि इंडस्ट्री नए लोगों और नजरिए को आसानी से अक्सेप्ट नहीं करती। रिचा अपने आप में दम रखती हैं और मैंने उस पर भरोसा किया। दरअसल, यह बंबई वाला ऐटिट्यूड गड़बड़ है कि वह दिल्ली की लड़की है, लेकिन दिखती गरीब है। उसमें वह ग्लैमर नहीं है। मैंने ऐसे लोगों से कहा कि अगर आपने रिचा को 'मसान' में देखा है, तो उसमें वह गाउन पहनकर तो नहीं घूम सकती। मेरी फिल्म की कहानी झारखंड में शुरू होती है और एक लड़की के सामने उसके बॉयफ्रेंड को मारा जाता है। उसके बाद वह मुंबई आती है और वहां से दुबई पहुंचती है। यह एक स्मॉल टाउन गर्ल की जर्नी है, तो इस रोल में मैं सनी लियोनी को तो साइन नहीं कर सकती थी। इसके लिए मुझे कोई इंडियन गर्ल चाहिए थी, जो वेस्टर्न अंदाज में ढल सके, इसलिए इस रोल में रिचा चड्ढा परफेक्ट हैं। 'कैबरे' फिल्म में रिचा मेरी फिल्म की हीरो हैं। 'जिस्म 2' में सनी लियोनी के साथ आपका कैसा एक्सपीरियंस था? मैं हमेशा अपनी फिल्मों में हिरोइनों को अलग अंदाज में पेश करती हूं। फिल्म देखने के बाद लोगों ने मुझसे कहा कि आपने सनी लियोनी को ह्यूमनाइज कर दिया है। तब मैंने कहा कि देखिए कि मैं खुद एक औरत हूं और दूसरी औरत के शरीर को वल्गर अंदाज में नहीं देख सकती। जो मेरी सेंसिबिलिटी है, वह मेरे हर फ्रेम में दिखती हैं। जो आप हैं, वह आप दिखाएंगे। आप इसे छिपा नहीं सकते। मेरी हिरोइनें हमेशा विक्टिम नहीं होतीं और न ही वे हमेशा पुरुषों के हाथों की कठपुतली होती हैं। अगर वे फिल्म में सेक्स सिंबल भी हैं, तो भी वे आपको एक अंदाज में दिखेंगी। फिर चाहे वह मेरी फिल्म में काम करने वाली सनी लियोनी हों या फिर रिचा चड्ढा। भले ही इंडस्ट्री के अपने पैरामीटर हों, लेकिन मेरा मानना है कि मेरी हिरोइन रिचा 'मसान' में बढ़िया ऐक्टिंग कर सकती हैं, तो वह 'कैबरे' में भी अच्छा कर सकती हैं। मैंने रिचा पर भरोसा किया और भट्ट साहब ने मुझ पर भरोसा किया। यानी आप कैबरे में इंडियन वुमन की कहानी दिखाने वाली हैं? बिल्कुल, मेरा मानना है कि इंडियन वुमन एकदम यूनीक हैं। कश्मीर से लेकर कन्याकुमारी तक देख लीजिए। हर स्टेट में उनका अंदाज अलग है। हमें उसे सेलिब्रेट करना चाहिए। वे मिस इंडिया टाइप नहीं हैं, जहां सारी लड़कियां एक जैसी लगती हैं। मेरा मानना है कि किसी को ग्लैमरस दिखाना बेहद आसान है, लेकिन उसको उसके रियल अंदाज में दिखाना बेहद मुश्किल है। मेरा मानना है कि रिचा में वह बात है। कैबरे को रियल कहानी पर बेस्ड बताया जा रहा है। दरअसल, यह रियल कहानी नहीं होकर रियल लाइफ से जुड़ी है। हमारी फिल्म की हिरोइन झारखंड से है। हम अपनी फिल्म में मल्टिप्लेक्स ऑडियंस को टारगेट नहीं कर रहे, बल्कि हम मैन और वुमन को टारगेट कर रहे हैं। हमारी फिल्म में एक मेल जर्नलिस्ट की लाइफ में एक आइटम गर्ल आ जाती है और फिर उन दोनों की ही जिंदगी बदल जाती है। दरअसल, वह जर्नलिस्ट कुछ नए की तलाश में उस आइटम गर्ल का इंटरव्यू करने जाता है और फिर वह उसके साथ ही जुड़ जाता है। यह एक सिंपल लव स्टोरी है, जो कि दर्शकों को जरूर पसंद आएगी। 'कैबरे' के फर्स्ट टीजर में कोई गाना नहीं है? मैंने जान-बूझकर इसमें म्यूजिक का ज्यादा यूज़ नहीं किया। दरअसल, मैं इसमें रिचा को उभारना चाहती थी। मैं चाहती थी कि दुनिया भर के लोग जब इस वेस्टर्न बॉक्स की पैकेजिंग को खोलें, तो उन्हें भीतर एक देसी अंदाज नज़र आए। उन्हें खालिस इंडियन दाल नजर आए। मुझसे तमाम लोगों ने कहा कि आप फिल्म के लिए रिचा से डाइटिंग करवा लो, तो मैंने कहा कि काहे के लिए डाइटिंग करवा लो। हमारे देश में साइज जीरो का कॉन्सेप्ट सिर्फ वेस्टर्न दौड़ है। रिचा इससे अलग है। वह ब्यूटिफुल हेल्दी इंडियन वुमन है, जिसके कर्व्स भी हैं और मैंने उसे उसी अंदाज में पेश किया है। मैं साइज जीरो से परेशान हो गई हूं। जब भी आप सड़क पर किसी रियल इंडियन वुमन को देखते हैं, तो वह साइज जीरो नहीं, बल्कि कर्व वाली होती है, इसलिए आप साइज जीरो को अपने घर पर रखिए। दरअसल, मेरी चॉइस थोड़ी डिफरेंट है और दर्शक भी उसे पसंद करते हैं। मैं ऐसी लड़कियों को लॉन्च करती हूं, जिन पर मेरे अलावा दूसरे लोग भरोसा नहीं कर पाते।
बॉलिवुड के दबंग सलमान खान ने कटरीना कैफ के साथ अपनी एक शानदार तस्वीर ट्विटर पर पोस्ट की है। ज्यादा कुछ सोचने की जरूरत नहीं, क्योंकि यह तस्वीर उनकी अगली फिल्म का ही एक हिस्सा है। सलमान ने यह तस्वीर शेयर करते हुए कैप्शन लिखा, 'टाइगर जिंदा है' में एक बार फिर साथ।' BACK TOGETHER , IN TIGER ZINDA HAI . https://t.co/H8D0Gv8cTT&mdash; Salman Khan (@BeingSalmanKhan) 1490160606000 दरअसल, वे इन दिनों अपनी अगली फिल्म 'टाइगर ज़िंदा है' की शूटिंग के लिए ऑस्ट्रिया में मौजूद हैं। अली अब्बास जफर की फिल्म की एक वीक की शूटिंग के बाद कैट की कुछ तस्वीरें सोशल मीडिया प्लैटफॉर्म पर नज़र आई हैं। 'टाइगर ज़िंदा है' साल 2012 में आई फिल्म 'एक था टाइगर' की दूसरी इंस्टॉलमेंट फिल्म है। इस फिल्म में भी सलमान के ऑपज़िट कटरीना ही थीं। खबर है कि सलमान एक ऐक्शन सीक्वेंस में कुछ भेड़ियों से भी लड़ते दिखेंगे। बता दें कि फिल्म के मेकर्स ने इस फिल्म में ऐक्शन सीन को कोरियॉग्राफ करने के लिए 'डार्क नाइट' के ऐक्शन डायरेक्टर टॉम को चुना है। यह फिल्म इसी साल दिसंबर में रिलीज़ होनी है।
अभिनेता वरुण धवन इन दिनों अपनी रिलीज के लिए तैयार फिल्म 'बद्रीनाथ की दुल्हनिया' के प्रमोशन में जी जान से जुटे हैं। फिल्म में वह बद्रीनाथ की भूमिका निभा रहे हैं जो समाज में पुरुष की प्रधानता को मानता है। इसके ठीक उलट असल जिंदगी में अपना अधिकतर समय अपनी मां के साथ बिताने वाले वरुण महिलाओं को पुरुष से ज्यादा प्रतिभावान मानते हैं। नवभारतटाइम्स डॉट कॉम से बातचीत में वरुण बॉलिवुड की ऐक्ट्रेसेस का उदाहरण देते हुए कहते हैं कि अब समय बदल रहा है और इस बदलते समय के साथ महिलायें और उनकी सोच तेजी से बदल रही हैं।' इस समय महिलाओं का पुरुष के साथ कंधे से कंधा मिलकर चलने की बात तुलना बॉलिवुड से करते हुए कहते हैं, 'देखिये समय और लोगों की सोच में तेजी से बदलाव आ रहा है, अब फिल्म इंडस्ट्री में ही देख लीजिये आजकल कंगना रनौत, अलिया भट्ट, सोनम कपूर और अनुष्का शर्मा जैसी कई और अभिनेत्रियां हैं जो सोलो, या महिला प्रधान फिल्मों में काम कर रही हैं। इन सभी में कंगना रनौत तो सबसे बेहतर काम कर रही हैं। आज के जमाने की जो भी ऐक्ट्रेस उन्हें डर नहीं लगता क्योंकि वह सभी हीरो से ज्यादा टैलंटेड हैं।' वरुण आगे कहते हैं, 'यह सभी हिरोइन एक बदलाव ला रही हैं, यह बदलाव तभी होगा जब उनकी फिल्में बिजनस करेंगी और अब माहौल ऐसा बन गया है कि मैं भविष्य में यह देख सकता हूं कि एक महिला प्रधान फिल्म 150 करोड़ रुपये भी कमाएंगी। अब कंगना रनौत की फिल्म 'तनु वेड्स मनु' और 'क्वीन' ने अच्छी कमाई की थी। जब एक प्रड्यूसर फिल्म बनाने के लिए पैसे देता है तो वह रिटर्न भी चाहता है। मुझे उम्मीद है अब महिला प्रधान फिल्मों और हिरोइन का अच्छा समय आ गया है।' वरुण कहते हैं, 'आज भी जब महिलाओं को पुरुष के बराबर नहीं माना जाता और उन्हें कम आंका जाता है तब मुझे इसमें समाज की गलती नजर आती है।' 'बद्रीनाथ की दुल्हनिया' में वरुण के साथ आलिया भट्ट मुख्य भूमिका में हैं, यह फिल्म 11 मार्च को रिलीज हो रही है, फिल्म का निर्देशन शशांक खेतान ने किया है।
विद्या बालान की मुस्कुराती आंखें किसी का भी दिन बना सकती हैं। ऐसे में जबकि रोशनी का त्योहार दिवाली देश भर में धूमधाम से मनाया जा रहा है, विद्या की आंखें इस प्रकाश के आकर्षण को और बढ़ा देती हैं। विद्या को दिवाली का खूबसूरत त्योहार बड़ा भाता है। आज भी वह दिवाली पर बच्चों सी उत्सुकता लिए धमक मचाती रहती हैं और इस पर्व का पूरा मजा लेती हैं। विद्या की फिल्म 'कहानी 2' भी आने वाली है। तो हमने उनसे दिवाली और उनकी आने वाली फिल्म को लेकर बात की। क्या आप भी जानना चाहते हैं कि विद्या दिवाली कैसे मनाती हैं? अगर हां, तो विद्या से हुई इस खास बातचीत का अंश पढ़िए... दिवाली पर आपकी दिनचर्या कैसी होती है? मेरा जन्म चेंबूर में हुआ, जहां बड़ी तादाद में दक्षिण भारतीय रहते हैं। दिवाली पर हमारा दिन सुबह 4 बजे ही शुरू हो जाता था। जब मैं छोटी थी, तब सुबह जल्दी उठती और बालों में तेल लगाकर नहाती और नए कपड़े पहनती। हम पटाखे चलाते, मंदिर जाते और खूब सारी मिठाइयां खाते थे। इसके बाद हम अपने रिश्तेदारों से मिलने जाते। अब मेरी दिवाली बिल्कुल अलग होती है। इस दिन मैं काम नहीं करती, तो घर पर आराम से उठती हूं। मेरे माता-पिता हमें खाने पर बुलाते हैं। क्या आप दिवाली से पहले घर की साफ-सफाई करती हैं? मुझे वैसे भी सफाई करने की बीमारी सी है। मेरी बहन मुझे ताना देती रहती है कि दिवाली के दौरान मुझे घर साफ करने की जरूरत ही नहीं क्योंकि घर पहले से ही साफ होता है। मैं और सिद्धार्थ दोनों ही सफाई के मामले में बड़े चाक-चौबंद हैं। हां, दिवाली पर थोड़ा अलग तो हो ही जाता है। आपके दिन दिवाली क्या मायने रखती है? दिवाली उम्मीद, खुशियों और रोशनी का त्योहार है। सारी सड़कें और गलियां रोशन होती हैं और मुझे यह देखकर बड़ा अच्छा लगता है। हालांकि गणेश चतुर्थी मेरा पसंदीदा त्योहार है, लेकिन दिवाली भी मुझे अच्छी लगने लगी है। हां, शोरगुल पसंद नहीं आता मुझे। जब लोग पटाखे चलाते हैं, तब मैं किसी साउंडप्रूफ कमरे में बंद हो जाना चाहती हूं। क्या सिद्धार्थ और आप धार्मिक हैं? सिद्धार्थ नास्तिक हैं। उनके पिता हिंदू और मां यहूदी हैं, लेकिन वह किसी धार्मिक स्थान पर नहीं जाते और ना पूजा ही करते हैं। वहीं मैं बहुत पूजा-पाठ करती हूं। लोग मुझसे पूछते हैं कि मैं सिद्धार्थ को भी पूजा-पाठ करने क्यों नहीं कहती, लेकिन हममें जो अंतर है, उसका मैं सम्मान करती हूं। वह मुझसे पूजा-पाठ छोड़ने को नहीं कहते और मैं उनसे प्रार्थना करने को नहीं करती। मीठा खाने के अलावा भी क्या आप कोई परंपरा निभाती हैं, जैसे नए कपड़े और नजदीकी लोगों के लिए उपहार खरीदना? दिवाली बांटने और खुशियां साझा करने का त्योहार है। मैं लोगों को खास तोहफे देना पसंद करती हूं। इस दिन मैं गहरे और खुशनुमा रंगों वाली साड़ी पहनना पसंद करती हूं। साथ में झुमके भी डालती हूं। हालांकि मुझे सादा रहना भाता है। चाहे त्योहार का ही मौका क्यों ना हो, मुझे अपनी सूती साड़ियां बहुत अच्छी लगती हैं। अंधविश्वास मानती हैं? नहीं, बिल्कुल नहीं। दिवाली का मतलब है कि अच्छे दिन आ गए हैं। अगर आप पौराणिक दृष्टिकोण से भी देखें, तो दिवाली के दिन ही राम अयोध्या लौटकर आए थे और लोगों ने उनके लौटने का जश्न मनाया था। दिवाली के समय साल खत्म होने को बढ़ रहा होता है और हमारी परेशानियां भी खत्म होने को होती हैं। यह विचार हर किसी में सकारात्मकता भरता है।
दबंग गर्ल सोनाक्षी सिन्हा ने कहा है कि अगर वह सचमुच में कोई जर्नलिस्ट होतीं, तो सुपरस्टार सलमान खान से एक सवाल जरूरी पूछतीं, जो हर कोई उनसे पूछता है कि वह शादी कब करेंगे। सोनाक्षी अपनी आने वाली फिल्म ‘नूर’ में एक पत्रकार का किरदार निभा रहीं हैं। हाल ही में मीडिया से बातचीत के दौरान जब सोनाक्षी से पूछा गया कि एक पत्रकार के तौर पर वह अपने पिता शत्रुघ्न सिन्हा और अभिनेता सलमान खान से कौन सा सवाल पूछेंगी? इस पर सोनाक्षी ने कहा, ‘अगर मुझे अपने पापा से कोई सवाल पूछना होता, तो मैं कुछ ऐसा सवाल पूछती, जिस पर वह ‘खामोश’ नहीं कह पाते।’ वहीं सलमान से सवाल पूछने के बारे में सोनाक्षी कहा, ‘सलमान से मैं वही सवाल पूछूंगीं, जो हर कोई उनसे सालों से पूछ रहा है कि वह शादी कब करने वाले हैं?’ सुनील सिप्पी निर्देशित फिल्म ‘नूर’ पाकिस्तानी लेखक सबा इम्तियाज के नॉवल ‘कराची : यू आर किलिंग मी’ पर आधारित है। सोनाक्षी के इंटरनैशनल सिंगिंग सेंसेशन जस्टिन बीबर के शो के दौरान परफॉर्म करने की भी खबर है। सोनाक्षी ने इस बारे में बताया कि वह जस्टिन बीबर के पर्पज वर्ल्ड टूर में प्रस्तुति दे सकती हैं, लेकिन अभी इस बारे में कुछ तय नहीं हुआ है। बीबर 10 मई को नवीं मुंबई में लाइव परफॉर्म करने वाले हैं। सोनाक्षी जल्द ही अपना दूसरा म्यूजिक विडियो भी लेकर आ रही हैं।
बॉलिवुड के तेज-तर्रार और बेहतरीन अभिनेताओं में शुमार नाना पाटेकर ने इस साल हिंदी और मराठी फिल्म इंडस्ट्री में शानदार 45 साल पूरे कर लिए हैं। नवभारतटाइम्स डॉट कॉम से हुई खास बातचीत में नाना ने अगले हफ्ते रिलीज के लिए तैयार अपनी फिल्म 'वेडिंग ऐनीवर्सरी' और मोदी सरकार, किसान, देश के जवानों की समस्या और सहायता सहित कई मुद्दों पर खुलकर बात की। बॉलिवुड में अपने सफर को बेहतरीन बताते हुए उन्होंने कहा, 'मैंने हिंदी और मराठी फिल्मों और थिअटर में जो भी काम किया अपनी शर्तों पर किया। अपनी शर्तों और सिद्धांतों के साथ बॉलिवुड में इतने साल सफलतापूर्वक काम कर सका यह मेरे लिए बहुत बड़ी बात है। हालांकि इतने सालों में बहुत ज्यादा फिल्मों में काम नहीं किया, जो रास आया सिर्फ वही काम किया और 45 साल पूरे करके बहुत अच्छा लग रहा है।' मोदी सरकार के ढाई साल पूरे हो गए हैं ऐसे में दूसरे राजनीतिक दल उनके कामकाज के तरीकों पर लगातार उंगलियां उठा रहे हैं, इस पर नाना खुलकर कहते हैं, 'देखिये मैं किसी भी राजनीतिक संगठन से नहीं हूं, न ही कांग्रेस और न ही बीजेपी से। आप कितना भी सही करो या गलत करो जमाने की उंगलियां तो उठनी ही हैं। मेरा काम तो यही है कि जो अच्छा काम करे उसे अच्छा कहो और जो बुरा काम करे उसे बताओ कि यह गलत काम है।' मोदी को और समय देने की वकालत करते हुए नाना ने कहा, 'उन्हें अभी सरकार में आए सिर्फ ढाई साल हुए हैं, अब उनके पास कोई जादू की छड़ी तो है नहीं कि इस दौरान सब कुछ एकदम सही हो जाएगा। मोदी को थोड़ा और वक्त देना होगा, अगर कुछ भी गलत करेंगे तो अगली बार नहीं चुने जाएंगे और सही होंगे तो फिर से आएंगे। जो लोग मोदी पर उंगली उठा रहे हैं उन्हें समझना होगा की सिर्फ ढाई साल में बदलाव नहीं आएगा।' हाल ही में हुए बीएमसी चुनाव के दौरान राजनीतिक पार्टियों के बीच हुई आपसी तू-तू, मैं-मैं से बेहद नाराज और दुखी हुए नाना कहते हैं, 'राज्य स्तर पर जो हालिया निकाय चुनाव हुए वहां पर जो लोग एक-दुसरे पर कीचड़ उछाल रहे थे इससे मुझे बड़ी तकलीफ हुई। जिन नेताओं के लिए हमारे दिल में प्यार है, इज्जत है, वही लोग ऐसे झगड़ा करते हैं तो मन परेशान हो जाता है।' नाना पिछले कई सालों से महाराष्ट्र के सूखा प्रभावित इलाकों और किसानों की मदद करते हैं, अब उन्होंने शहीद जवानों के परिवार को भी मदद करने का बीड़ा उठाया है। नाना कहते हैं, 'इन दिनों हम किसानों और देश के जवानों के परिवारवालों के लिए खूब काम कर रहे हैं। पिछले दिनों देश की सरहद पर शहीद हुए जवानों का जो आंकड़ा सामने आया वह बेहद दुखद है। 418 जवान शहीद हुए हैं, यह सुनकर दिल दहल जाता है। हमने तय किया है कि हमारी-आपकी संस्था 'नाम फाउंडेशन' की ओर से 10 करोड़जमा कर शहीद जवान के परिवार को ढाई-ढाई लाख रूपये की आर्थिक मदद दी जाए।' उन्होंने आगे कहा, 'मैंने अपनी ओर से 50 लाख रुपये जमा कर शुरुआत कर दी है, जल्द ही पैसे जमा हो जाएंगे। मुझे पैसे जमा करने की कोई चिंता नहीं है। सब हो जाता है, बस आपकी नियत साफ होनी चाहिए। पिछली बार जब किसानों के लिए जरूरत थी तो जनता-जनार्दन ने ही 60 करोड़ जमा किये थे, इस बार तो मात्र 10 करोड़ जमा करने की बात है।' अपनी फिल्म 'वेडिंग ऐनीवर्सरी' में अपने किरदार के बारे में बताते हुए नाना कहते हैं, 'फिल्म में मेरे किरदार का नाम नागार्जुन है, उसका मिजाज पल-पल में बदलता है। वह सीधा-साधा लेखक और कवि है। यह किरदार मुझसे बहुत ज्यादा संबंधित है, आप कह सकते हैं की वह मेरा अतीत है।' इस कहानी का चुनाव करने के बारे में नाना कहते हैं, 'यह एकदम अलग थी, ऐसे किरदार बहुत कम मिलते हैं। इससे मैं ज्यादा कुछ नहीं बता पाऊंगा फिल्म और किरदार के बारे में।' नाना के साथ फिल्म में अभिनेत्री माही गिल मुख्य भूमिका में हैं और यह फिल्म 24 फरवरी को सिनेमाघरों में रिलीज होगी। फिल्म का निर्देशन शेखर एस झा ने किया है।
'बिग बॉस 9' के विनर प्रिंस नरूला और रिताशा राठौर स्टारर ऐंड टीवी के चर्चित शो 'बढ़ो बहु' के सेट पर कल शाम आग लग गई। अचानक सेट पर आग लग जाने से शो की शूटिंग कुछ देर के लिए रोकनी पड़ी, लेकिन अच्छी बात यह रही कि इस आग से किसी को चोट नहीं पहुंची। शो की टीम से जुड़े सदस्यों से मिली जानकारी के मुताबिक, शूटिंग के लिए सेट पर बेबी बल्ब लगाए गए हैं। अचानक उसमें ब्लास्ट हो गया, जिससे यह दुर्घटना हुई, लेकिन इसमें कोई चोटिल नहीं हुआ। फिल्मी खबरें फेसबुक पर पढ़ने के लिए लाइक करें NBT Movies शो के लीड ऐक्टर प्रिंस नरूला ने भी खबर कन्फर्म की। उन्होंने कहा कि हां, कल शाम को सेट पर आग लग गई, जिसके चलते करीब आधे घंटे तक शूटिंग रुकी रही, लेकिन जल्दी ही इसे बुझा दिया गया, इसलिए कोई नुकसान नहीं हुआ है।
अभिनेत्री नंदिता दास पिछले काफी समय से जाने-माने साहित्यकार सआदत हसन मंटो और उनकी कहानियों पर फिल्म बनाने की तैयारी कर रही थीं। फिल्म में 'मंटो' का किरदार नवाजुद्दीन सिद्दीकी निभा रहे हैं। नंदिता पिछले कई सालों से इस प्रॉजेक्ट पर काम कर रहीं थीं, अब जाकर 'मंटो' की शूटिंग शुरू हो गई है। पिछले एक महीने से 'मंटो' के वर्कशॉप में फिल्म की पूरी टीम व्यस्त थी। इस बीच 'मंटो' पर बनी एक शॉर्ट फिल्म में नवाजुद्दीन की पहली झलक देखने के बाद कहा जा सकता है कि उन्होंने फिल्म के लिए जमकर मेहनत की है। नवाज की बेहतरीन परफॉर्मेंस हम पहले भी उनकी कई फिल्मों में देख चुके हैं और अब 'मंटो' के अवतार में उन्हें देखकर कोई हैरानी नहीं होती कि नंदिता दास ने उन्हें इस रोल के लिए चुना। नवाज ने इस लघु फिल्म में नैचरल लुक के साथ जोरदार परफॉर्मेंस दी है। निर्देशक-निर्माता शमस एन सिद्दीकी ने अपने ट्विटर अकाउंट के जरिए यह शॉर्ट फिल्म शेयर की है। इस छोटी फिल्म में नवाजुद्दीन 'मंटो' के अवतार में अभिव्यक्ति की आजादी पर बात कर रहे हैं। https://t.co/B0cUMULtJk — Shamas N Siddiqui (@ShamasSiddiqui) March 20, 2017 इस फिल्म का विषय आज के समय पर बिल्कुल फिट बैठता है। इसे देखकर आप यह अंदाजा लगा सकते हैं कि जब शॉर्ट फिल्म में नवाज का इतना खूबसूरत अभिनय है तो पूरी फिल्म में जरूर वह कमाल दिखाएंगे। 'मंटो' के किरदार को नवाज ने बखूबी निभाया है। नंदिता दास की 'मंटो' के शुरू होते ही यह शॉर्ट फिल्म सामने आई है। इस लघु फिल्म में नवाज क्लासरूम में बैठे छात्रों से बात कर रहे हैं। जिसमें वह अभिव्यक्ति की अपनी आजादी और समाज की सच्चाई को आइना दिखाती अपनी लिखने की शैली के बारे में बात कर रहे हैं। सफेद कुर्ता-पैजामा और बड़ा चश्मा पहने कड़वी सच्चाई बयान करते नवाज बेहद इंप्रेसिव लग रहे हैं। इस शोर्ट फिल्म के लिए नवाज और रसिका दुग्गल का स्क्रीन टेस्ट लिया गया था। रसिका नंदिता की 'मंटो' में पत्नी साफिया का किरदार निभाती नजर आएंगी। फिल्म की शूटिंग से पहले मंटो' को लेकर नवभारतटाइम्स डॉट कॉम से बातचीत में नंदिता ने कहा, 'आखिरकार लंबे इंतजार के बाद हमारी फिल्म फ्लोर पर जाने के लिए रेडी है लेकिन 'मंटो' की कहानियां इतनी पावरफुल हैं कि कई बार डर भी लगता है कि इन कहानियों को परदे पर कैसे दिखाया जाए, क्योंकि विजुअल मीडिया में आपको सबकुछ बताना, समझाना और दिखाना पड़ता है जो बेहद कठिन काम है।' Was happy to screen the short film, in defence of freedom- where Manto speaks. Played by @Nawazuddin_S at the #Conclave17 by @IndiaToday pic.twitter.com/ddoyel2eXd — Nandita Das (@nanditadas) March 18, 2017 नंदिता बताती हैं, 'इन दिनों 'मंटो' की तैयारी जोर-शोर से चल रही है, इसलिए इन दिनों काम बहुत ज्यादा बढ़ गया है। 'मंटो' मेरे लिए बहुत बड़ा प्रॉजेक्ट है क्योंकि यह एक पीरियड फिल्म है। हमें 1940 के दौर को फिर से रीक्रिएट करना है और वह भी ऐसे आधुनिक शहर में जहां सब कुछ बदल गया है।' फिल्म के कलाकारों के नाम पर नंदिता ने बताया, 'नवाजुद्दीन सिद्दीकी फिल्म के लीड कलाकार है साथ में जावेद अख्तर, शबाना आजमी सहित और भी बहुत सारे जाने-माने ऐक्टर हैं जो फिल्म को सपॉर्ट कर रहे हैं और छोटे-छोटे रोल करने के लिए भी तैयार हो गए हैं। आपको जल्दी ही बाकी लोगों के नाम का पता भी चल जाएगा।' एक बातचीत में 'मंटो' के किरदार की तैयारी पर बात करते हुए नवाज कहते हैं, 'वैसे तो मैं पिछले बीस-बाईस साल से मंटो की कहानियां और उनका साहित्य पढ़ रहा हूं, मैंने उनकी कई कहानियों पर नाटक भी किया हैं। 'मंटो' की कहानियां प्रेरणाप्रद हैं, कई कहानियों को पढ़कर तो आपके रोंगटे खड़े हो जाएंगे। 'मंटो' की कुछ कहानियां इतनी कंटेम्प्ररी रेलिवेंट हैं की आज पढ़ो तो ऐसा लगता है सब कुछ आज हमारे आस-पास हो रहा है। उन्होंने उस समय आज की स्थितियों के बारे में लिखा था।' नवाज आगे कहते हैं, 'फिल्म में मेरे लुक को 'मंटो' की तस्वीरों और उनके कद-काठी के आधार पर तय किया जाएगा। सबसे मुश्किल है 'मंटो' का किरदार निभाना। अब जैसा मैं उनका किरदार निभाउंगा लोग 'मंटो' के बारे में वैसा ही सोचेंगे। हम इस फिल्म में दिमाग या विचारधारा पर काम कर रहे हैं कि मंटो किस तरह सोचते थे, जिसकी वजह से वह इस तरह की कहानियां लिखते थे, हमारा सबसे ज्यादा फोकस इसी बात पर है।'
बॉलिवुड ऐक्ट्रेस रवीना टंडन एक अरसे बाद बड़े पर्दे पर वापसी करने जा रही हैं। रवीना की अपकमिंग फिल्म 'मातृ' का पोस्टर रिलीज कर दिया गया है। पोस्टर में रवीना का किरदार बहुत पॉवरफुल लग रहा है। पोस्टर पर अलग-अलग भाषाओं में 'मां' लिखा हुआ है, जो बहुत ही खूबसूरत एक्सपेरिमेंट है। फिल्म की कहानी मां के इर्द-गिर्द घूमती है और यह बताएगी कि कैसे होता है एक मां का सफर अपनी बेटी के लिए। सोशल मीडिया पर इस फिल्म 'मातृ' का पोस्टर शेयर किया गया है। Witness a #Maatr that crosses all the boundaries to do the impossible. Saga unfolds in cinemas on 21st April, 2017. #MaatrPoster pic.twitter.com/CtkatbIzcI — Maatr The Film (@MaatrTheFilm) March 21, 2017 रवीना टंडन की फिल्म 'मातृ -द मदर' का निर्देशन अशतर सैयद ने किया है। फिल्म 21 अप्रैल को रिलीज के लिए तैयार है। रवीना टंडन इससे पहले साल 2015 में रिलीज हुई फिल्म 'बॉम्बे वेलवेट' में दिखाई दी थीं, लेकिन यह फिल्म दर्शकों के बीच कोई धमाल नहीं मचा पाई थी।
अभिनेत्री नंदिता दास पिछले काफी समय से जाने-माने साहित्यकार सआदत हसन मंटो और उनकी कहानियों पर फिल्म बनाने की तैयारी कर रही हैं। फिल्म में 'मंटो' का किरदार नवाजुद्दीन सिद्दीकी निभाएंगे। नंदिता पिछले कई सालों से इस प्रॉजेक्ट पर काम कर रहीं थीं, लेकिन अब जाकर 'मंटो' की टीम शूटिंग के लिए तैयार है। नवभारतटाइम्स डॉट कॉम से बातचीत में नंदिता ने बताया कि आखिरकार लंबे इंतजार के बाद हमारी फिल्म फ्लोर पर जाने के लिए रेडी है लेकिन 'मंटो' की कहानियां इतनी पावरफुल हैं कि कई बार डर भी लगता है कि इन कहानियों को परदे पर कैसे दिखाया जाए, क्योंकि विजुअल मीडिया में आपको सबकुछ बताना, समझाना और दिखाना पड़ता है जो बेहद कठिन काम है। नंदिता बताती हैं, 'इन दिनों 'मंटो' की तैयारी जोर-शोर से चल रही है, 15 मार्च से हम 'मंटो' की शूटिंग शुरू करेंगे, इसलिए इन दिनों काम बहुत ज्यादा बढ़ गया है। 'मंटो' मेरे लिए बहुत बड़ा प्रॉजेक्ट है क्योंकि यह एक पीरियड फिल्म है। हमें 1940 के दौर को फिर से रीक्रिएट करना है और वह भी ऐसे आधुनिक शहर में जहां सब कुछ बदल गया है।' फिल्म के कलाकारों के नाम पर नंदिता सिर्फ इतना ही कहती हैं, 'नवाजुद्दीन सिद्दीकी फिल्म के लीड कलाकार है साथ में बहुत सारे जाने-माने ऐक्टर हैं जो फिल्म को सपॉर्ट कर रहे हैं और छोटे-छोटे रोल करने के लिए भी तैयार हो गए हैं। आपको जल्दी ही बाकी लोगों के नाम का पता भी चल जाएगा।' इन दिनों बॉलिवुड में बन रही बड़े बजट की बड़ी-बड़ी फिल्मों से 'मंटो' की तुलना करते हुए नंदिता कहती हैं, 'हमारी फिल्म 'मंटो' बॉलिवुड की दूसरी नाच-गाने वाली फिल्मों की तरह नहीं है, हमारी फिल्म का बजट बहुत कम है इसलिए हमें जल्द से जल्द फिल्म की शूटिंग पूरी करनी होगी।' 'मंटो' में मुख्य भूमिका निभा रहे नवाजुद्दीन ने एक बातचीत में कहा, 'मंटो दुनिया के सबसे महान लेखक रहे हैं, और ऐसे ब्रिलियंट लेखक की बायॉपिक करने का मौका मिलना मेरे लिए बहुत खुशी की बात है। ऐसे किरदारों पर बहुत कम लोगों की नजर होती है। मंटो जैसे ऐतिहासिक किरदारों को परदे पर जिंदा करने या उतारने में बहुत मुश्किल होती है, बहुत सोचना और खोजना पड़ता है।' 'मंटो' के किरदार की तैयारी पर बात करते हुए नवाज कहते हैं, 'वैसे तो मैं पिछले बीस-बाईस साल से मंटो की कहानियां और उनका साहित्य पढ़ रहा हूं, मैंने उनकी कई कहानियों पर नाटक भी किया हैं। 'मंटो' की कहानियां प्रेरणाप्रद हैं, कई कहानियों को पढ़कर तो आपके रोंगटे खड़े हो जाएंगे। 'मंटो' की कुछ कहानियां इतनी कंटेम्प्ररी रेलिवेंट हैं की आज पढ़ो तो ऐसा लगता है सब कुछ आज हमारे आस-पास हो रहा है। उन्होंने उस समय आज की स्थितियों के बारे में लिखा था।' नवाज आगे कहते हैं, 'फिल्म में मेरे लुक को 'मंटो' की तस्वीरों और उनके कद-काठी के आधार पर तय किया जाएगा। सबसे मुश्किल है 'मंटो' का किरदार निभाना। अब जैसा मैं उनका किरदार निभाउंगा लोग 'मंटो' के बारे में वैसा ही सोचेंगे। हम इस फिल्म में दिमाग या विचारधारा पर काम कर रहे हैं कि मंटो किस तरह सोचते थे, जिसकी वजह से वह इस तरह की कहानियां लिखते थे, हमारा सबसे ज्यादा फोकस इसी बात पर है।'
शुभम त्रिपाठी देश की पहली महिला ओलिंपियन पहलवान गीता फोगाट की शादी में शरीक होने के लिए भिवानी के बलाली गांव पहुंचे आमिर खान से जब गांव वालों ने हरियाणवी में कोई डायलॉग बोलने की गुजारिश की, तो आमिर ने भी उन्हें निराश न करते हुए अपनी आने वाली फिल्म 'दंगल' का यह डायलॉग सुनाया, 'म्हारी छोरियां छोरों से कम हैं के...!' लाल पगड़ी और नेहरू जैकेट पहने आमिर खान को देखने के लिए यहां न सिर्फ यंग जनरेशन बल्कि कई बुजुर्ग भी इकट्ठा हुए थे। आमिर के साथ साक्षी तंवर और फिल्म के डायरेक्टर नितेश तिवारी भी इस शादी में शरीक होने के लिए आए थे। नहीं दिया दुल्हन का जोड़ा पिछले दिनों खबर थी कि आमिर खान शादी में गीता फोगाट को गिफ्ट के तौर पर दुल्हन का जोड़ा देना चाहते हैं। दरअसल, दंगल की शूटिंग के दौरान आमिर खान फोगाट परिवार के काफी करीब आ गए थे और इसलिए वह गीता को कुछ ऐसा गिफ्ट देना चाहते थे जो उनके दिल के काफी करीब हो। हालांकि, परम्पराओं के चलते आमिर की यह चाहत अधूरी ही रह गई। आमिर ने बताया, 'हां, मैं शादी में गीता को दुल्हन का जोड़ा गिफ्ट करना चाहता था, लेकिन फोगाट परिवार में दुल्हन का जोड़ा मामा के घर से आने की परम्परा है। अब मैं यह परम्परा तो नहीं तोड़ सकता, इसलिए मैं कुछ दूसरे गिफ्ट लेकर आया हूं।' फिल्म का प्रमोशन भी लगे हाथ मीडिया से बात करते हुए यूं तो आमिर खान ने कई बार कहा कि यह शादी का मौका है और आज हम फिल्म की नहीं, बल्कि गीता की शादी की बात करेंगे, लेकिन मौका आने पर वह फिल्म का प्रमोशन करने से भी नहीं चूके। जब आमिर से पूछा गया कि शादी का तोहफा न दे पाने के बाद अब वह गीता के लिए क्या तोहफा लाए हैं? तो इसके जवाब में आमिर ने कहा, 'वैसे तो हम फोगाट परिवार के लिए कई तोहफे लाए हैं, लेकिन वह सिर्फ प्यार को जाहिर करने का तरीका है। हमारा असली तोहफा होगा जब हम दिसम्बर में फोगाट परिवार को अपनी फिल्म 'दंगल' दिखाएंगे।' फिल्म में हरियाणा, असल में पंजाब फिल्म की शूटिंग पंजाब में हुई है, जबकि कहानी हरियाणा के पहलवान महावीर सिंह फोगाट और उनकी बेटियों की लाइफ पर बेस्ड है। ऐसे में हरियाणा में शूटिंग न करने की क्या वजह रही? इस सवाल के जवाब में आमिर कहते हैं, 'कहानी तो भिवानी पर ही आधारित है, लेकिन जब हम शूटिंग करते हैं, तो कुछ टेक्निकल जरूरतें होती हैं। हमारी फिल्म के लिए जो टेक्निकल जरूरतें थीं, वह पंजाब में ज्यादा अच्छी तरह से पूरी हो रही थीं। देखने में तो पंजाब और हरियाणा एक जैसे हैं, तो ऐसे में जो लोकेशन्स हमारे डायरेक्टर साहब ने शूटिंग के लिए चुनी है वह बिल्कुल हरियाणा जैसी ही है। जब आप फिल्म देखेंगे, तो आपको सभी सीन हरियाणा के ही लगेंगे। हरियाणा की पॉजिटिव इमेज बॉलिवुड की कई फिल्मों में हरियाणा को सही अंदाज से नहीं पेश किया गया है, अब दंगल में हरियाणा की इमेज को कैसे पेश किया जाएगा? इसके जवाब में आमिर कहते हैं, 'देखिए हमारी कोशिश तो है कि हम हरियाणा को ज्यादा से ज्यादा पॉजिटिव तरीके से दिखाएं और हरियाणा के कल्चर को सही तरीके से पेश करें। ये हमने कोशिश की है, बाकी तो जब आप लोग देखेंगे, तो आप ही फैसला करेंगे।' नोटबंदी से कोई परेशानी नहीं नोटबंदी पर जब आमिर से सवाल पूछा गया तो उन्होंने कुछ भी खुलकर बोलने से इनकार कर दिया। उन्होंने कहा, 'हम कुछ भी बोलने से डरते हैं, क्योंकि जब हम कुछ बोलते हैं तो कुछ लोग उसे दूसरे तरीके से पेश करते हैं।' हालांकि, आमिर ने खुद को नोटबंदी की वजह से किसी तरह की परेशानी होने से मना किया। आमिर ने कहा, 'मुझे नोटबंदी की वजह से कोई परेशानी नहीं हुई, क्योंकि मेरा ज्यादातर पैसा बैंक में ही रहता है और मेरे सारे भुगतान चेक के द्वारा ही होते हैं। यही कारण है कि मुझे इसकी वजह से अभी तक किसी परेशानी का सामना नहीं करना पड़ा।' गीता फोगाट ने भी अपनी शादी में नोटबंदी का असर पड़ने की बात से इनकार किया।
इसमें कोई दो राय नहीं कि वरुण धवन आज यूथ की पहली पसंद बन चुके हैं। 'बदलापुर' में जहां उन्होंने अपने अभिनय प्रतिभा का सबूत दिया, वहीं 'हम्पटी शर्मा की दुल्हनिया' में पारिवारिक मनोरंजन किया। अब इन दिनों वह चर्चा में हैं अपनी ताजा-तरीन फिल्म 'बद्रीनाथ की दुल्हनिया' को लेकर। इस खास मुलाकात में वह अपनी फिल्म, मां, आलिया और लिंकअप्स की बातें कीं। बद्री, हम्प्टी से कितना अलग है? बद्री, हम्प्टी से ज्यादा मच्योर है। असल में यह चरित्र झांसी का है। जिस लड़की से वह प्रेम करता है, वह कोटा राजस्थान से है। झांसी से कोटा जाने के लिए चार घंटे लगते हैं। उनकी प्रेम कहानी दिल्ली और मुंबई के किरदारों की तरह आगे नहीं बढ़ती। वे दोनों छोटे शहर से हैं, तो उनके बीच बात भी अलग तरह से होती है। उसी को ध्यान में रखकर शशांक ने यह कहानी लिखी है। बद्री मेल शोवनिस्ट (पुरुष वादी ) है। उसकी सोच में एक बदलाव होता है और फिर उसका ट्रांसफॉर्मेशन होता है। मैं दिल से चाहता हूं कि आज के दौर का युवा यह फिल्म देखे। यह फिल्म पैरंटिंग पर भी है। मैं आपको बता दूं कि राजस्थान का कोटा शहर आइटी हब है और लोग वहां पढ़ने आते हैं। आलिया ऐसे शहर से है तो उसकी सोच अलग है। क्या आप घर के काम में हाथ बंटाते हैं? बचपन में मैं घर के कई काम करता था। मेरी मां एक कामकाजी महिला थीं और अक्सर मैं पापा के साथ शूटिंग पर जाने के बजाय मैं अपनी मां के काम में हाथ बंटाता था। वह जब भी मार्केट जाती थीं मैं उनके साथ होता था। मैंने उन्हें हमेशा एक मजबूत आत्मनिर्भर औरत के रूप में देखा। मेरी मां ने मुझे हमेशा से सिखाया कि औरत और मर्द एक समान होते हैं। मां ने मुझे औरतों की इज्जत करना सिखाया। मैं घर के लिए कई बार ब्रेड लाता था। घर की सब्जी खरीदता था। मैं यह नहीं कहूंगा कि मैं मेल शोवनिस्ट नहीं हूं। मुझे लगता है कि हमारे देश में 99 पर्सेंट मर्द मेल शोवनिस्ट होते हैं। मैं भी एक हद तक पुरुषवादी रहा हूं, मगर इस फिल्म को करते हुए मेरी धारणा पूरी तरह बदल गई है। 'तम्मा तम्मा' गाने पर सरोज खान क्यों नाराज हुई थीं? इस गाने पर हमने बहुत मेहनत की। डांस डायरेक्टर बॉस्को ने इसे बहुत प्यार से निभाया। बप्पी दा (गाने के सिंगर) ने भी हमारी बहुत तारीफ की। मैं सरोज जी से माफी मांगना चाहूंगा कि हम उस वक्त उनको विडियो नहीं दिखा पाए। मुझे लगता है सरोज जी को हमें बच्चा समझकर माफ कर देना चाहिए। असली कोरियॉग्राफ़र तो वही हैं और वे अद्भुत हैं। किस वजह से आपके पुरुषवादी रवैये में बदलाव आया? आपने आम तौर पर देखा होगा कि मर्द अक्सर लड़कियों से उनके पहनावे को लेकर टोका-टाकी करते हैं। मैं भी इस बात से सहमति रखता था। मगर फिर मुझे लगा कि जब लड़के शॉर्ट्स पहनकर घूम सकते हैं तो लड़कियां अपने मनचाहे कपड़े क्यों नहीं पहन सकतीं। उसमें हर्ज क्या है। आप उन्हें सुरक्षा दीजिए, बंधन क्यों देते हैं। हमारी डीओपी (डायरेक्टर ऑफ फटॉग्रफी) महिला हैं। सेट पर कई लड़कियां थीं, मुझे लगता कि हम मर्दों को लड़कियों को सुरक्षित महसूस करवाना होगा। उन्हें ऐसी फील देनी होगी कि वे निर्भय होकर अपनी जिंदगी जी सकें। 'जुड़वां' में सलमान से तुलना होने पर नर्वसनेस होती है? उसकी चर्चा वरुण धवन की वजह से नहीं है, बल्कि डेविड धवन-साजिद नाडियाडवाला-सलमान खान की वजह से है, मगर 'जुड़वां' से मेरी भी कई यादें हैं कि कैसे मैंने सलमान को अंकल कह दिया था और वह गुस्सा हो गए थे। सलमान खान के बारे में इतना ही कहना चाहूंगा कि उनका दिल बहुत बड़ा है। सलमान से तुलना होने का सवाल ही नहीं है। वह बहुत ग्रेट ऐक्टर हैं। वैसे मैं किसी भी सीनियर ऐक्टर से तुलना पसंद नहीं करता। मैं आज के दौर का हीरो हूं और युवा प्रधान फिल्में करना पसंद करता हूं। लड़कियों और बच्चों में आपकी फैन फॉलोइंग बहुत जबरदस्त है, आप इस जिम्मेदारी को किस तरह देखते हैं? बिल्कुल। हाल ही में 'कॉफी विद करन' में कॉफी हैंपर जीतने के लिए मैं नए अंदाज में दिखा, मगर अपनी फिल्मों के माध्यम से मैं कोशिश करता हूं मैं बच्चों और परिवार के लिए ही फिल्में करूं। बद्री ऐसी ही फिल्म है। देखिए 'बदलापुर' मेरी अलग तरह की फिल्म थी, मगर हमने उसे 'ए' सर्टिफिकेट दिया था। मैं मानता हूं कि उस तरह की डार्क फिल्मों का भी असर पड़ता है, मगर उस साल मैंने 'हम्प्टी 'की दुल्हनिया' जैसी हल्की-फुल्की फिल्म भी की थी और मेरे करियर में बैलेंस हो गया। नताशा से लिंकअप की खबरों पर आपने सार्वजनिक रूप से कभी कुछ कहा नहीं। मैं एक ऐक्टर हूं और मुझे अपने काम के बारे में बातें करनी चाहिए। मैं अपनी लव लाइफ से पब्लिसिटी नहीं बटोरता हूं। हीरो होने के नाते लोगों को मेरी लाइफ में भी रुचि है। 'कॉफी विद करन' में आपने विवाह संस्था पर गहरा विश्वास जताया था। अरे भई मैंने मैरिज इंस्टिट्यूशन में विश्वास जरूर जताया है, मगर मैं शादी की जल्दबाजी में बिल्कुल नहीं। मैंने वहां कहा था कि मैं भविष्य में शादी जरूर करूंगा, मगर इसका मतलब यह नहीं कि मैं कल शादी करने जा रहा हूं। आलिया के साथ आपने अपने करियर की शुरुआत की थी, आपको उनमें क्या भाता है और क्या चिढ़ाता है? मैं और आलिया फिल्म में काम करते हुए एक टीम की तरह होते हैं। मैं अगर उनसे कहूं कि कुंए में कूदना है तो वह कूद जाएंगी। मुझे उनकी उपलब्धियों पर गर्व होता है। मुझे हैरानी होती है कि वह इतनी कमाल की फिल्में कैसे चुन पाती हैं। हम दोनों का फिल्मों को देखने का नजरिया बहुत अलग है, मगर हम दोनों को जो एक चीज जोड़े रखती है, वह है सिनेमा के प्रति हमारा जुनून। उनकी जो बात मुझे सबसे अच्छी लगती है वह है खुद को निर्देशक के नजरिए में ढाल लेना। वह जब किसी डायरेक्टर के साथ काम करती हैं तो उनके सामने पूरी तरह से समर्पित हो जाती हैं। जज्बातों की गहराई को समझना उनकी एक और खूबी है। वह इमोशंस को अपनी उम्र की तुलना में ज्यादा महसूस करती हैं। जहां तक चिढ़ने का सवाल है तो उनका जोर-जोर से बात करना मुझे बहुत इरीटेट करता है। वह बहुत ऊंची आवाज में बात करती हैं। वह अपने डायट को लेकर भी बहुत ज्यादा कॉन्शस हैं, जिससे मुझे बहुत चिढ़ होती है।
Neha.Verma@timesgroup.com टीवी शो 'कसम से' से अपने ऐक्टिंग करियर की शुरुआत करने वालीं प्राची देसाई उन चंद ऐक्टर्स में से हैं, जो टीवी इंडस्ट्री से बॉलिवुड में अपने लिए जगह बनाने में कामयाब रहे हैं। प्राची इस साल 'अजहर' और 'रॉक ऑन2' में नजर आने वाली हैं। प्राची ने हमसे खास बातचीत की : प्राची दर्शकों के सामने तीन साल के बाद नजर आ रही हैं। क्या वजह रही इसकी? सही कहा, आखिर क्यों? आखिर क्यों मैं सिल्वर स्क्रीन से दूर रही। मैं तीन साल तो नहीं कहूंगी, क्योंकि दो साल पहले मैंने 'आवारी' आइटम सॉन्ग किया था। सच कहूं तो मैंने कुछ भी इरादतन नहीं किया है। कोई प्लान नहीं था कि ब्रेक लूं। मैं तो हर दिन ही काम कर रही थी। दुर्भाग्यवश मैं जिन प्रॉजेक्ट्स से जुड़ी थी, वह रिलीज नहीं हो पाई। एक ऐक्टर के तौर पर जब आप इतनी मेहनत करते हो और अपना समय नहीं देते हैं, तो बुरा जरूर लगता है। खासकर समय की बर्बादी हमारे फील्ड में बहुत मायने रखती है। मेरी दोनों फिल्में 'अजहर' और 'रॉकऑन 2' 2014 के आखिर में शुरू हुई और 2015 में इन्हीं फिल्मों में बिजी रही। मैं यही कहूंगी कि मैं कहीं नहीं गई। समय की जो बर्बादी हुई है। उससे आपने क्या सबक लिया है? हां, एक ऐक्टर के तौर पर आपके लिए समय बहुत ही मायने रखता है। दर्शकों के सामने आपको दिखना जरूरी है। आप चाहे कुछ भी कर रहे हों, आपके काम को दर्शक जरूर नोटिस करें। नहीं दिखने की वजह से कई बार दर्शक आपको भूल भी जाते हैं। अब मैंने जो समय की बर्बादी कर दी है, उसे मेकअप करने की कोशिश करुंगी। खुद को खुशनसीब मानती हूं कि मैं अपने फेवरिट को-स्टार्स संग काम कर रही हूं। अब मैं यूथ सेंट्रीक फिल्में करना पसंद करूंगी। मैं लव-स्टोरी फिल्मों पर फोकस करूंगी और ज्यादा से ज्यादा फिल्मों से जुड़ने का प्रयास रहेगा। 'अजहर' को चुनने की कोई खास वजह? जब डायरेक्टर टोनी डिसूजा ने मुझसे कहा कि वह फिल्म 'अजहर' बना रहे हैं। उस दिन मैं सोच में थी कि वे मुझे किस रोल के लिए ऑफर करने वाले हैं। जब मैं उनसे मिली और उन्होंने मुझे नौरीन के कैरक्टर के लिए चुना, तो लगा कि शायद मैं दुनिया की सबसे लकी लड़की हूं। मुझे लगता है नौरीन एक बेहतरीन किरदार है। नौरीन ही एकमात्र ऐसा कैरक्टर है, जिसे कोई नहीं जानता है। मुझे नौरीन का चेहरा बनकर काफी खुशी हुई। मुझे लगता है कि मेरी वजह से लोग नौरीन को अच्छे से जान पाएंगे। मुझे लगता है कि वह एक खूबसूरत राज हैं जिसे हर कोई जानना चाहता है। मेरे लिए यह काफी रोमांचक सफर रहा। मैं नौरीन के बारे में काफी कुछ जान पाई। नौरीन से मिलकर कैसा एक्स्पीरियंस रहा? मेरे लिए नौरीन का रोल प्ले करना बहुत बड़ा चैलेंज था, क्योंकि मैं उनके बारे में कुछ भी नहीं जानती थी। नौरीन के बारे में सुन मेरे जेहन में एक इमेज तो बनी थी, लेकिन जैसे ही मैं मिली मेरा सारा परसेप्शन वहीं खत्म हो गया। वह बेहद ही प्राइवेट पर्सन हैं और मैं उनकी रिस्पेक्ट करती हूं, तो काफी कुछ आपसे शेयर नहीं कर सकती, लेकिन उनसे मिलने का अनुभव बहुत ही बेहतरीन रहा। उनसे मिलने के बाद मैं उस कैरक्टर को और ज्यादा अच्छे से जी पाई हूं। फिल्म में क्रिकेट एक अहम पहलू है। आपको क्रिकेट में कितना इंटरेस्ट रहा है? क्रिकेट एक जादू कर देने वाला गेम है। अगर कोई बैठ कर मैच देख रहा है या फिर खेल रहा है, तो सामने वाला भी खुद को मैच देखने या खेलने से नहीं रोक पाएगा। मुझे भी क्रिकेट पसंद है, लेकिन करियर या हॉबी बनाने का कोई ईरादा नहीं है। मुझे याद है कि बचपन में मेरे सामने क्रिकेट खेलने के अलावा और कोई ऑप्शन नहीं बचता था, क्योंकि मेरी फैमिली में मुझे छोड़ बाकी सारे लड़के ही थे। प्राची, आपने शुरुआत डेलीसोप से ही की थी। कोई इरादा टेलिविजन में वापसी का? मुझे खुशी है कि टेलिविजन को लेकर लोगों की सोच में बदलाव आया है। अगर शॉर्ट सीरीज या वेब सीरिज का ऑफर आता है, तो जरूर वहां एक्स्प्लोर करना चाहूंगी, लेकिन डेली सोप में जाने का कोई इरादा नहीं है। एक बात कहूं कि इंडिया में आर्टिस्ट्स को यह आजादी नहीं है कि वे फिल्म और टेलिविजन में साथ-साथ काम कर सकें। आप दोनों में एक साथ काम नहीं कर सकते हैं या तो आपको फिल्म स्टार बनना पड़ेगा या फिर आपको टेलिविजन स्टार्स। आप नॉन फिल्मी बैकग्राउंड से हैं। आपके लिए यह जर्नी कितनी मुश्किल रही है? मैं यह कहूंगी कि आपके टैलंट और मेहनत को नहीं ध्यान दें, तो यह इंडस्ट्री पूरी तरह से लक पर काम करती है। मैंने यहां बहुत से टैलंटेड और मेहनती लोगों को देखा है, लेकिन वे आज उस मुकाम पर नहीं हैं, जहां उन्हें होना चाहिए। एक आउटसाइडर होने के नाते मेरे लिए यह सफर काफी मुश्किल रहा है और मैं मानती हूं कि जब तक मेरी जर्नी रहेगी, तब तक मेरी राहें कठिन होंगी। एक आउटसाइडर हमेशा आउटसाइडर ही रहेगा।
दीपिका पादुकोण का कहना है कि वह अपनी आगामी फिल्म 'पद्मावती' में व्यस्त रहने के कारण 2017 के कान फिल्मोत्सव में शामिल नहीं हो सकेंगी। दीपिका ने सौंदर्य प्रसाधन बनाने वाली कंपनी लॉरियल के साथ एक अंतरराष्ट्रीय करार किया है, जिसके तहत वह कंपनी की भारतीय ब्रैंड ऐंबैसडर के रूप में नजर आएंगी। महोत्सव में शामिल होने के बारे में पूछे जाने पर दीपिका ने कहा, 'नहीं, इस समय मेरा सारा ध्यान 'पद्मावती' में लगा हुआ है।' उन्होंने यहां कल रात एचटी स्टाइल अवॉर्ड समारोह में यह बात कही। एचटी स्टाइल अवॉर्ड में दीपिका अपने पूर्व प्रेमी रणबीर कपूर की मां नीतू के साथ दिखाई दीं। उन्होंने नीतू और उनके पति ऋषि कपूर को 'मोस्ट स्टाइलिश टाइमलेस कपल' बनने की बधाई दी।
चेन्नै सुपरस्टार रजनीकांत और अक्षय कुमार स्टारर फिल्म 2.0 के क्रू मेंबर्स ने बुधवार को चेन्नै में दो फटॉग्रफर से हाथापाई की जिसके बाद फिल्म के डायरेक्टर एस. शंकर ने इन फोटो जर्नलिस्ट से माफी मांगी। रघुनाथन और श्री बरथ नाम के फोटो जर्नलिस्ट ने आरोप लगाया कि 2.0 फिल्म की शूटिंग के लिए आज ट्रिप्लीकेन इलाके का एक प्रमुख चौराहा बंद कर दिया गया था। एक अंग्रेजी अखबार के लिए काम कर रहे रघुनाथन ने बताया, 'जब हमने सवाल किया कि व्यस्त घंटों में भी सड़कें जाम कर लोगों के लिए असुविधा पैदा करना क्या उचित है, इस पर टीम के दो सदस्यों ने हमारे खिलाफ अभद्र भाषा का इस्तेमाल किया और हमें मारा-पीटा गया।' रघुनाथन ने बताया कि एक तमिल अखबार के लिए काम करने वाले बरथ को बुरी तरह पीटा गया। उन्होंने बताया, हमने एक शिकायत दर्ज करा दी है और उचित कार्रवाई की मांग की है। इसी बीच कुछ सीनियर जनर्लिस्ट ने फिल्म की टीम के सदस्यों से बात की, जिसके बाद फिल्म के डायरेक्टर शंकर ने माफी मांगी। उन्होंने कहा, 'मैं हमेशा इस बात का ध्यान रखता हूं कि मेरी फिल्म की शूटिंग लोगों के सामान्य जीवन में बाधा न बने। लेकिन यह घटना एक अपवाद है। मैं आगे से ध्यान रखूंगा कि ऐसा कुछ दोबारा न हो। इस बारे में जब एक वरिष्ठ पुलिस अधिकारी से संपर्क किया गया तो उन्होंने कहा कि फोटो जर्नलिस्ट की शिकायत वापस लेने की संभावना है।
पिछले साल अपनी पहली सोलो हिट फिल्म 'निल बटे सन्नाटा' दे चुकीं बॉलिवुड ऐक्ट्रेस स्वरा भास्कर अब 'अनारकली ऑफ आरा' को लेकर चर्चा में हैं। 'अनारकली ऑफ आरा' में स्वरा एक नाचने वाली महिला का किरदार निभा रही हैं, लेकिन जब उनके सामने कुछ गलत होता है तो वह चुप नहीं बैठतीं। रील लाइफ ही नहीं, लगता है रियल लाइफ में भी स्वरा गलत बातों को बर्दाश्त करने वाली महिला नहीं हैं। हाल ही में स्वरा एक सपॉर्टिंग ऐक्टर द्वारा फिल्म से जुड़े एक स्पॉट बॉय के साथ हुई बदतमीजी के खिलाफ खड़ी हो गई थीं। सुनने में आया है कि प्रिया और संदीप कौर के म्यूज़िकल ड्रामा के सेट पर ऐक्टर ने गर्म चाय स्पॉट बॉय के चेहरे पर फेंक दी। इत्तेफाक से इस फिल्म में वह एक ऐसी गायिका की भूमिका निभी रही हैं, जो कामुक गाने गाती है। हालांकि, वह इस तरह के रोल में पहले कभी नजर नहीं आईं। एक सूत्र ने बताया, 'ऐक्टर ने स्पॉट बॉय पर चिल्लाते हुए गाली-गलौज शुरू कर दी और फिर उसके चेहरे पर चाय फेंक दी। जब स्वरा को इस घटना के बारे में बताया गया तो उन्होंने इस बारे में उस ऐक्टर से बात करनी चाही, लेकिन उनसे कहा गया कि वह अपने काम पर ध्यान दें। लेकिन, वह इतनी आसानी से चुप कहां बैठने वाली थीं। स्वरा ने आखिरकार उस ऐक्टर को स्पॉट बॉय से माफी मांगवाया।' स्वरा की यह फिल्म 'अनारकली ऑफ आरा' 24 मार्च को रिलीज़ हो रही है।
नई दिल्ली टीवी और फिल्म ऐक्टर रनविजय सिंह जल्द ही पापा बनने वाले हैं। उनकी वाइफ प्रियंका प्रेगनेंट हैं और यह खूबसूरत जोड़ा नए मेहमान के स्वागत की तैयारी में जुटा है। रनविजय इन दिनों डेटिंग रिएल्टी शो में कंटेस्टेंट को प्यार के सबक सिखाते नजर आ रहे हैं। इसके अलावा रनविजय एमटीवी के लोकप्रिय स्टंट शो रोडीज के जज और होस्ट भी रह चुके हैं। रनविजय ने अपने इंस्टाग्राम अकाउंट पर वाइफ के लिए प्यारा सा मेसेज भी शेयर किया है। मेसेज में उन्होंने लिखा है, 'मैं तुमसे बहुत प्यार करता हूं... और तुमसे भी...' इस फोटो के साथ ही रनविजय के फैंस ने उन्हें बधाई देना शुरू कर दिया है। A photo posted by Rannvijay (@rannvijaysingha) on Sep 20, 2016 at 5:21am PDT दो साल पहले ही रनविजय और प्रियंका वोहरा की शादी हुई है। प्रियंका मूल रूप से लंदन की रहने वाली हैं और वह अपना बिजनस करती हैं। रनविजय टीवी शो का जाना-माना चेहरा हैं और उन्होंने कई रिएल्टी शो होस्ट भी किए हैं।
रेखा खान फिल्मों की सफलता के मामले में लकी रहीं आलिया भट्ट इस हफ्ते रिलीज हो रही फिल्म 'डियर जिंदगी' में शाहरुख खान के साथ नजर आएंगी। इस खास मुलाकात में आलिया ने फिल्मों के अलावा अपनी जिंदगी के कई अनछुए पहलुओं पर भी हमसे बातें कीं : बहन शाहीन और परिवार है सपॉर्ट सिस्टम मेरी छोटी बहन शाहीन। वह मेरे लिए एंकर की तरह है, मेरा सबसे बड़ा सपॉर्ट है। चूंकि वह मुझे सबसे ज्यादा समझती है, तो मैं उससे कोई भी बात शेयर कर पाती हूं। वह इस इंडस्ट्री से नहीं है और वो जब भी मेरे काम या फिल्मों के बारे में बात करती है तो फेयर होकर करती है। उसके आइडियाज बहुत ही प्योर होते हैं। मेरी मां मेरी दुनिया है और मेरे पिता मेरे लिए दुनिया का आईना हैं। मेरा सबसे बड़ा सपॉर्ट सिस्टम मेरी छोटी बहन और परिवार है। महज चार साल की उम्र में ही मैंने तय कर लिया था कि मैं हिरोइन बनूंगी। मुझे याद है, उस दिन मैं गोविंदा और करिश्मा कपूर की एक फिल्म देख रही थी, जिसमें दोनों सड़क पर गाना गा रहे थे। उस वक्त यह देखकर मैं हैरान हो गई कि दोनों नाच रहे हैं और फटाफट कपड़े भी बदल रहे हैं। मुझे लगा कि ये तो कमाल है, ये कैसे और कहां से कपड़े बदल रहे हैं, मुझे भी ऐसा करना है। बस वहीं से ऐक्टिंग के कीड़े ने मुझे काट लिया था। स्कूल बंक करके 'फैशन' देखी थी अपने स्कूली दिनों में मैं एक्स्ट्रा करिकुलर एक्टिविटीज में काफी पार्टिसिपेट किया करती थी। चाहे वह सिंगिंग हो, डांसिंग हो या फिर स्पोर्ट्स। इसी वजह से अगर मैं थोड़ी बदमाशी करती थी, तो भी स्कूल वाले चला लेते थे। मैं स्कूल में बहुत शरारती हुआ करती थी। अक्सर स्कूल बंक भी कर लिया करती थी। स्कूल तक जाती थी और गेट से वापस आ जाती थी। एक बार तो स्कूल बंक करके हम लोग फिल्म 'फैशन' देखने गए, लेकिन पकड़े गए। जाहिर है, सजा तो मिलनी ही थी। मुझे उस दिन स्कूल में डेस्क क्लियर करना पड़ा। हाईवे', 'उड़ता पंजाब' के बाद ग्रो हुई 'हाईवे' और 'उड़ता पंजाब' जैसी फिल्मों के बाद मैं इमोशनली और मेंटली ग्रो हुई हूं। मैं 23 साल की हो गई हूं, पर ये सच है कि मेरे प्रति लोगों का नजरिया बदला है। मैं लोगों की ये सोच बदलना चाहती थी कि मैं सिर्फ बचकाने रोल ही कर सकती हूं और फिल्में मेरे लिए सिर्फ फन और गेम नहीं हैं। मैं यहां ऐक्टर बनने आई हूं और लोग जब एक ऐक्टर के रूप में आपको अलग-अलग किरदारों में स्वीकार करने लगते हैं, तब आपको खुशी होती है। पर्दे पर बिकीनी और किस नॉर्मल है पर्दे पर किस करना मेरे लिए बहुत ही नॉर्मल होता है। वह बहुत मैकेनिकल लगता है। मैं पर्दे पर किसी को थप्पड़ मार रही हूं या किस कर रही हूं, मेरे लिए एक जैसा ही है, क्योंकि आखिरकार आप ऐक्टिंग ही कर रहे होते हो। आज वक्त बदल गया है और यही वजह है कि आप किस के बारे में खुलकर बातें कर सकते हो। मुझे लगता है कि यह किसी फिजिकल अफेक्शन को दर्शाने का बस एक तरीका है। जहां तक बिकीनी की बात है, तो मैं आज की पीढ़ी की लड़की हूं। अपनी सीमा जानती हूं। मेरे लिए बिकीनी पहनने के बजाय किसी का अनादर करना या जानवरों को नुकसान पहुंचना सबसे बड़ा टैबू है। बिकीनी तो एक परिधान है, उसमें टैबू कैसा? हां, इस तरह के रिवीलिंग कपड़ों को पहनते वक्त एक लड़की होने के नाते थोड़ी शर्म जरूर महसूस होती थी, लेकिन मैंने वह शर्म अपनी पहली ही फिल्म 'स्टूडेंट ऑफ द इयर' से त्याग दी थी। बस, कामयाबी सिर न चढ़े मैं चाहती हूं कि मुझे अपने स्टारडम का अहसास जितना कम हो, उतना ही अच्छा है। वरना कामयाबी मेरे सिर चढ़ जाएगी। मैं एक आम लड़की हूं और वही बनी रहना चाहती हूं। सच कहूं, तो सिलेब्रिटी स्टेटस मिलते ही आम जिंदगी जीने का मजा चला जाता है। मुझे लगता है आप अपने स्टेटस को लेकर जितने कम सजग होंगे, उतना अच्छा है। यह भी सच है कि आपके इर्द-गिर्द आपके चाहने वाले आपको अहसास दिलाते रहते हैं कि आप एक स्टार हैं। हाल ही में जब मुझे ड्रीम टूर का हिस्सा बनने का मौका मिला, तो मुझे अहसास हुआ कि दुनिया भर में लोग मुझे कितना प्यार करते हैं। हमारे सामने तकरीबन दस-बारह हजार की लाइव ऑडियंस थी और लोग हमारी परफॉर्मेंस पर जिस तरह से चीख-चिल्ला रहे थे, वो अनुभव अद्भुत था। अपने सामने अपने असंख्य प्रसंशकों को देखकर मैं खुशी के मारे कांपने लगी थी। उसने अपना लकी चार्म मुझे दे दिया क्रेजी फैन्स तो कई मिलते रहते हैं, मगर मैं आपको अपनी एक नन्ही-सी फैन के बारे में जरूर बताना चाहूंगी। मैं एक इवेंट में थी, तभी एक छोटी-सी बच्ची मेरे पास आई। उसने मुझे बताया कि वह मेरे लिए कोई तोहफा लाई है। उसके हाथ में एक छोटा-सा डिब्बा था। मैंने जब डिब्बा खोला, तो उसमें मुझे एक छोटी-सी डॉल दिखी। उस लड़की ने मुझे बताया कि वह डॉल उसकी लकी चार्म है, लेकिन वह मुझे इतना चाहती है कि अपना लकी चार्म मुझे दे रही है, ताकि मैं जीवन में सुखी रहूं। उसकी इस पहल पर मेरी आंखें नम हो गईं। तब सिर गर्व से ऊंचा हो गया मेरे लिए सबसे प्राउड मोमेंट तब आया, जब हाल ही मैं मैंने बीसएफ के जवानों के साथ एक शो में भाग लिया। वहां मुझे पता चला कि महिलाओं को भी बीसएफ के पट्रोलिंग विभाग ने फ्रंट पर नियुक्त किया है। मुझे यह जानकर बहुत खुशी हुई। मैं हमेशा से मानती हूं कि महिलाएं शक्ति का भंडार होती हैं। उनकी क्षमता और सहनशीलता का कोई मुकाबला नहीं कर सकता। उस दिन फीमेल कमांडोज से मिलकर मेरा सिर गर्व से ऊंचा हो गया। उस वक्त हीनता से भर उठी थी जब भी औरतों को बेइज्जत किया जाता है, मुझे बुरा लगता है। जब भी उनके साथ अन्याय होता है, मैं आक्रोश से भर उठती हूं। अभी कुछ दिन पहले की बात है। मुझे अक्षय कुमार की सेल्फ डिफेंस अकैडमी में जाने का मौका मिला और मैं आश्चर्यचकित रह गई, जब मैंने देखा कि हर उम्र और वर्ग की महिलाएं आत्मरक्षा को लेकर जागरुक हैं। वहां मां-बेटी थीं, तो सास-बहू भी थीं। मुझे यह देखकर बहुत खुशी हुई, मगर तभी हमारे पास एक विवाहित महिला आई, जिसकी उम्र ज्यादा नहीं थी। वह हमारे सामने आकर रोने लगी और बोली, 'थैंक्यू वेरी मच! जो आपने मुझे सेल्फ डिफेंस की शिक्षा दी। उसने कहा कि कल तक मेरा पति मुझे रोज मारता-पीटता था।' अब मेरे सेल्फ डिफेंस की तालीम लेने के बाद उसने मेरे साथ मारपीट बंद कर दी है। उसकी बात सुनते ही मेरे बदन में कंपकंपी-सी आ गई और मुझे जबर्दस्त हीनता ने घेर लिया। मुझे लगा कि इस औरत को दुनिया से नहीं, बल्कि अपने घर में अपने ही पति से रक्षा की जरूरत है। दरअसल हमारे समाज में कई बार औरतों को बाहरी लोगों से नहीं, बल्कि अपने ही घर के लोगों से खतरा रहता है। ये कितनी दु:खद बात है। मेरी फिल्म 'हाईवे' में भी यही मुद्दा उठाया गया था कि लड़कियां किस तरह आप अपने घर के अंदर भी पूरी तरह सुरक्षित नहीं हैं। मुझे लगता है कि हर औरत के लिए अपने साथ होने वाले अन्याय के खिलाफ आवाज उठाना जरूरी है।
सोशल मीडिया पर लोगों द्वारा निशाना बनाया जाना सनी लियोनी के लिए कोई नई बात नहीं है। हाल में अंतरराष्ट्रीय महिला दिवस पर फिल्मकार राम गोपाल वर्मा ने उनके बारे में आपत्तिजनक ट्वीट किया था, लेकिन इन सबसे निपटने का तरीका सनी जानती हैं। बस, वह इन सभी को ब्लॉक कर देती हैं। यह पूछे जाने पर कि क्या सोशल मीडिया पर ट्रोल किए जाने से वह प्रभावित होती हैं, सनी ने ई-मेल के जरिए बताया, 'नहीं, क्योंकि मेरे पास ब्लॉक बटन है। मैं इन बातों को ज्यादा महत्व नहीं देती। मुझे पता है कि मुझे फॉलो करने वाले प्रशंसक मेरे साथ सालों से हैं और इसके लिए मैं उन्हें प्यार करती हूं।' सनी कहती हैं, 'नफरत करने वाले ब्लॉक कर दिए जाते हैं।' वर्मा ने सनी के बारे में विवादित पोस्ट में लिखा था, 'मैं चाहता हूं कि पुरुषों को दुनिया की सभी महिलाएं उतना ही खुश करें जितना सनी लियोनी करती हैं।' वर्मा के इस बयान की काफी आलोचना हुई थी। पुलिस में शिकायत तक दर्ज हुई थी। पूर्व पॉर्न स्टार सनी (35) ने 'बिग बॉस 5' के जरिए भारतीय फिल्म इंडस्ट्री में आगाज किया था। वह कहती हैं कि उद्योग में उनको लेकर व्याप्त बनी बनाई धारणाओं को लेकर वह कुछ नहीं कर सकतीं। 'जिस्म 2', 'जैकपॉट', और 'एक पहेली लीला' जैसी फिल्मों में काम कर चुकीं सनी का कहना है कि अच्छा काम पाने के लिए संघर्ष जारी है। सनी कहती हैं, 'हर किसी की अपनी यात्रा होती है और मेरी यात्रा अपने आपमें अलग है।' फिल्मों की स्क्रिप्ट के चुनाव में उनके पति डेनियल वेबर और टीम के सदस्य सहयोग करते हैं। उनका कहना है कि उन्हें अपने पति और अपनी टीम पर गर्व है। फिल्म 'रईस' के गाने लैला ओ लैला में अभिनेता शाहरुख खान के साथ दिख चुकीं सनी का कहना है कि किसी भी अन्य कलाकार की तरह उनकी भी ख्वाहिश सलमान खान और आमिर खान के साथ भी काम करने की है। सनी अपनी अगली रोमांटिक थ्रिलर फिल्म 'तेरा इंतजार' में अभिनेता अरबाज खान के साथ पर्दे पर नजर आएंगी।
सूरज भान विजेता रेलवे टीम के कोच हैं, लेकिन रेलवे टीम के कप्तान के साथ हो रहे मनमुटाव के चलते वह रेलवे की टीम के कोच का पद छोडकर बदलापुर टीम के साथ जुड़ जाते हैं। सेमीफाइनल मैच के दौरान टीम का सबसे दमदार खिलाड़ी विजय बुरी तरह से घायल हो जाता है, डॉक्टर विजय को फाइनल मैच में ना खेलने की हिदायत देते हैं, क्योंकि उसकी हालत बेहद गंभीर है। ऐसे में प्रतियोगिता में विजय का खेलना उसके लिए जानलेवा हो सकता है। कोच सूरजभान किसी भी सूरत में नहीं चाहते कि विजय फाइनल मैच खेले, लेकिन जब विजय सूरजभान को अपने पिता के आखिरी सपने को साकार करने की खातिर फाइनल मैच में शामिल होने की रिक्वेस्ट करता है तो सूरजभान उसे अनचाहे मन से टीम में शामिल कर लेते हैं। मैच के आखिरी क्षणों में विजय और रेलवे टीक के कप्तान के बीच जबर्दस्त भिड़ंत होती है, जो विजय के लिए जानलेवा साबित होती है। बदलापुर की फिसड्डी टीम विजय के खेल के दम पर विजेता बनती है, कोच इस जीत को मरणोपरांत विजय को समर्पित करते हुए यहां पहुंचे चीफ गेस्ट स्टेट के चीफ मिनिस्टर के सामने जब बदलापुर गांव में नहर बनाने की बरसों पुरानी मांग को लेकर विजय के पिता की कुर्बानी के बाद अब अब बेटे की कुर्बानी की बात बयां करते हैं, तो चीफ मिनिस्टर गांव में नहर बनवाने का आदेश देते हैं। विजय के पिता का सपना साकार होता है। लेकिन उनके इस सपने को साकार करने में उनके युवा बेटे विजय को भी अपनी कुर्बानी देनी पडती है। गांव वाले अब विजय के पिता को शहीद का दर्जा देते हैं, तो नहर का नाम भी विजय के पिता के नाम पर ही रखा जाता है।
अभिनेता अरबाज खान इन दिनों अपनी रिलीस के लिए तैयार फिल्म 'जीना इसी का नाम है' के प्रमोशन में जी जान से जुटे हैं। इसी सिलसिले में नवभारतटाइम्स डॉट कॉम से हुई बातचीत में अरबाज ने अपनी फिल्म के अलावा भाई सलमान खान के साथ 'दबंग 3' की तैयारी के बारे में बात की। पिछले डेढ़ साल में 6 फिल्मों की शूटिंग और पोस्ट प्रॉडक्शन का काम पूरा कर चुके अरबाज अब अपनी आधी दर्जन फिल्मों की रिलीस पर ध्यान देंगे और 'दबंग' के अगले भाग पर तेजी से काम करेंगे। अपने होम प्रॉडक्शन की फिल्म 'दबंग 3' के प्री-प्रॉडक्शन के लिए तैयार अरबाज कहते हैं, 'पिछले डेढ़ साल से मैं बहुत ज्यादा बिजी रहा हूं। इन डेढ़ सालों में मैंने एक अभिनेता के तौर पर लगातार 6 फिल्मों में काम किया। इस साल मेरी सभी फिल्में रिलीस होंगी। अब आनेवाले दिनों में अपने ऐक्टिंग के काम को थोड़ा कम करूंगा और अपनी फिल्म 'दबंग' के तीसरे भाग का काम शुरू करूंगा। क्योंकि जब मैं 'दबंग' पर काम करना करूंगा तो मेरा पूरा फोकस उसी पर होगा। फिल्म की स्क्रिप्ट, कास्टिंग, म्यूजिक, लोकेशन और प्री-प्रोडक्शन के काम में ही मुझे 6 महीने लग जाएंगे।' अरबाज बताते हैं, 'वैसे तो 'दबंग' के तीसरे भाग के लिए हमारे पास कई कहानियां हैं लेकिन अभी तक हमने कोई कहानी या आइडिया फाइनल नहीं किया है। इस समय मैं सलमान भाई के साथ मिलकर अलग-अलग कहानियों पर बात जरूर कर रहा हूं, बाद में इन्ही में से किसी एक कहानी को फाइनल कर हम इसी साल मई महीने से 'दबंग 3' पर काम शुरू कर देंगे।' दबंग' की अगली कहानी में क्या खास होगा इस पर अरबाज कहते हैं, 'देखिए 'दबंग 3' के अन्दर 5 गाने तो जरूर होंगे क्योंकि यह एक म्यूजिकल फिल्म है इसके बाद 3 से 4 एक्शन सीन होने भी जरूरी है। 'दबंग' में दर्शक रोमांस, कॉमिडी, एक्शन और गाने देखने आते हैं और हम इन्ही सब चीजों की तैयारी कर रहे हैं।' 'दबंग' के दोनों भाग की सफलता के बाद तीसरे भाग को लेकर जिम्मेदारी और दबाव महसूस कर रहे अरबाज कहते हैं, 'मेरा मानना है कि जिंदगी में बिना प्रेशर के कोई काम नहीं होता है। जब 'दबंग' के पहले भाग को राष्ट्रिय सम्मान मिला तो और भी अच्छी फिल्म बनाने का दबाव आ गया और हमने दूसरा भाग बनाया जिसे लोगों ने खूब पसंद किया। अब फिल्म के तीसरे भाग के लिए भी ऐसा ही प्रेशर है और हम इसे ऐसा बनाना चाहते हैं जो लोगों को और भी पसंद आए। हम जानते हैं और अच्छी तरह समझते भी हैं कि यह मेहनत और जिम्मेदारी का काम है।' ऐक्टर, डायरेक्टर, राइटर और प्रड्यूसर जैसी भूमिकाओं में काम कर रहे अरबाज को कैमरे के पीछे रहकर काम करना सबसे ज्यादा पसंद है। वह कहते हैं, 'मुझे कैमरे के पीछे काम करने में सबसे ज्यादा मजा आता है। एक निर्माता और निर्देशक के तौर पर मैं फिल्में बनाना चाहता हूं और एक निर्देशक के तौर पर मैं अपनी खुद की क्रिएटिविटी पर काम करना चाहता हूं। एक निर्माता और निर्देशक होने पर आपके पास अपनी कहानी, कास्ट, लोकेशन, संगीत, कॉस्ट्यूम और बाकी चीजों को सिलेक्ट करने का अधिकार होता है। मैंने अपना करियर एक अभिनेता के तौर पर शुरू किया क्योंकि अभिनय मेरा पैशन है, जब भी मुझे कोई काम मिल जायेगा या मैं किसी किरदार में सही बैठूंगा तो अभिनय करता रहूंगा।' अरबाज की फिल्म 'जीना इसी का नाम है' 3 मार्च को सिनेमाघरों में रिलीस होगी, फिल्म का निर्देशन केशव पानेरी ने किया है। अरबाज के साथ फिल्म में आशुतोष राणा, सुप्रिया पाठक, मंजरी फडनिस, हिमांश कोहली और प्रेम चोपड़ा भी अहम भूमिकाओं में नजर आएंगे।
अपनी पहली फिल्म 'हीरोपंती' से बॉलिवुड में धमाकेदार एंट्री करने के बाद टाइगर श्रॉफ अब अपनी फिल्म 'बागी' को लेकर तैयार हैं। फिल्म में टाइगर दमदार ऐक्शन करते नजर आ रहे हैं। पेश हैं फिल्म के बारे में टाइगर से हुई बातचीत के कुछ खास अंश... नेहा वर्मा 'हीरोपंती' के बाद एक बार फिर आप शब्बीर खान की फिल्म में नजर आ रहे हैं। कितना कंफर्ट लेवल बन गया है? यह बहुत ही अच्छी फीलिंग है कि आप दो साल के बाद वापस उसी डायरेक्टर के साथ काम कर रहे हैं जिसके साथ आपकी पहली फिल्म थी। पूरी टीम शब्बीर सर, साजिद और मैं वही हैं। पूरे सेट के मेंबर्स से परिचय है। शूटिंग के वक्त काफी पॉजिटिव इन्वाइरनमेंट रहा। हम केवल काम ही नहीं करते थे बल्कि मस्ती-मजाक भी खूब चलता था। हमारे डायरेक्टर ने हमें बहुत ही स्ट्रेस फ्री इन्वाइरनमेंट दिया था। शब्बीर ने इस फिल्म में आपकी ऐक्टिंग क्वॉलिटी और ऐक्शन व डांस को एक्स्ट्रैक्ट किया है? हां, दरअसल जब हीरोपंती कर रहा था, उस वक्त मैं काफी नया था। कैमरा क्या होता है, मार्क क्या होता है, इन सबका कुछ भी अंदाजा नहीं था। तो शब्बीर ने ही मुझे ये सब सिखाया है। कहा जाए तो उन्होंने मुझे इस क्राफ्ट का एबीसीडी सिखाया है। अपनी दूसरी फिल्म 'बागी' में थोड़ा-सा इन्वॉल्व्ड हुआ हूं। ऐक्टिंग के बारे में मेरी समझ थोड़ी-सी बढ़ी है। 'हीरोपंती' के टाइगर श्रॉफ और 'बागी' के टाइगर में क्या फर्क है? इसमें मेरा कैरक्टर 'हीरोपंती' के कैरक्टर से काफी मैच्योर है। यह थोड़ा बड़ा और डेप्थ वाला किरदार है। इस किरदार के दो शेड्स हैं। 'हीरोपंती' से यह कैरक्टर ज्यादा पॉलिश्ड है। हमने 'बागी' में ऐक्शन को लेकर काफी एक्सपेरिमेंट किया है। लोगों को ट्रेलर में हमारा एक्स्पेरिमेंट पसंद भी आया है। आप रियल लाइफ में कितने बागी हैं? मैं तो बिल्कुल भी बागी नहीं हूं। मैं बहुत ही सीधा बंदा हूं। बागी हूं लेकिन एक अलग मामले में। मगर हां, अपने ईमान और अधिकार के लिए बागी बन सकता हूं। आपने अपना डेब्यू काफी अलग फिल्म से किया है और 'बागी' भी एक अलग किस्म की फिल्म है, तो रिस्क लेने में मजा आता है? हां जरूर, अगर आप अपनी जिंदगी में रिस्क नहीं लेते हैं तो फिर जीने का क्या मजा है? अगर आप सही रिस्क लेते हैं और उसमें सक्सेसफुल होते हैं तो फिर जिंदगी और मजेदार हो जाती है। एक ऐक्टर के तौर पर मैं अपने रोल्स के साथ रिस्क लेना पसंद करता रहूंगा क्योंकि मेरा मानना है, इसी वजह से मैं ग्रोथ भी कर पाऊंगा। बॉलिवुड और हॉलिवुड के ऐक्शन में जमीन-आसमान का फर्क होता है। आप अपनी फिल्मों के जरिए ऐक्शन को नई दिशा देने की कोशिश कर रहे हैं? दरअसल इंडस्ट्री में किसी ने ऐक्शन को लेकर उतना ज्यादा एक्स्पेरिमेंट नहीं किया है। कुल मिलाकर हमारे सामने ऐक्शन हीरो अक्षय कुमार सर हैं। मैं यह नहीं कह रहा कि मैं ऐक्शन करके कोई हीरो बनने वाला हूं। हां, कोशिश यही है कि मैं ऐक्शन को लेकर इंडस्ट्री में थोड़ा बदलाव ला सकूं। वैसे यहां तो सब अपनी जगह बाप हैं और मैं उन्हीं के बीच अपनी पहचान बनाने की कोशिश में हूं। आपके पापा जैकी श्रॉफ भी अपने समय में ऐक्शन हीरो रह चुके हैं, तो कंपैरिजन का डर नहीं है? मुझे लगता है कि वह कंपैरिजन खत्म हो चुका है। 'हीरोपंती' में वह डर था। लेकिन जैसे ही फिल्म रिलीज हुई तो वह प्रेशर भी खत्म हो गया। मेरे पापा मुझसे ज्यादा माचो हैं, उनकी पर्सनैलिटी हीरो वाली है। लेकिन मैं जितना भी ऐक्शन कर लूं, मेरी शक्ल हीरो जैसे नहीं लगती और यह मेरी लाइफ का बहुत बड़ा स्ट्रगल है। मैं अभी भी अपने पापा के सामने बचकाना लगता हूं। यही वजह है कि मैं एक रोमांटिक हीरो की इमेज बनाने की कोशिश कर रहा हूं, जो ऐक्शन कर सके। आपकी दोनों फिल्में 'हीरोपंती' और 'बागी' ऐक्शन जॉनर की हैं और आने वाली फिल्म में भी ऐक्शन करने वाले हैं। टाइपकास्ट का डर नहीं है? अरे नहीं, बल्कि मैं तो खुश हूं कि मुझे एक पहचान मिल रही है। लोग मुझे ऐक्शन हीरो के रूप में नोटिस कर रहे हैं। जहां तक मुझे याद है अभी तक रितिक रौशन के बाद कोई भी ऐक्टर नयापन नहीं लेकर आया। कॉम्पिटिशन बहुत ज्यादा है तो मुझे खुद की खासियत को शोकेस करने की जरूरत है। श्रद्धा कैसी को-स्टार साबित हुईं? वह तो मेरे बचपन की दोस्त हैं। हम एक ही स्कूल में थे और हम अच्छे दोस्त भी हैं। वह स्कूल में हमेशा सभी कॉम्पिटिशन्स में हिस्सा लिया करती थीं। कह सकते हैं कि वह स्कूल की हीरो थीं। अपने बचपन की फ्रेंड के साथ स्क्रीन शेयर करने का एक्सपीरियंस काफी अच्छा रहा, काफी यादें ताजा हो गईं। उनके साथ काम करने के दौरान एक अलग ही कम्फर्ट लेवल हो गया था। हम रोमांटिक सीन्स के दौरान भी काफी कम्फर्टेबल थे। आपकी पहली फिल्म काफी हिट हुई और जबर्दस्त फैन फॉलोइंग भी है। फिर भी वह गुरूर नहीं दिखता, बल्कि आप बहुत ही कंपोज्ड हैं? मुझे लगता है कि यह सब मैंने पापा से सीखा है। सब जानते हैं कि पापा की फर्स्ट फिल्म जब रिलीज हुई, उसके बाद भी वह चॉल में रहते थे। उनके रहने और बातचीत में कोई बदलाव नहीं आया है। आज वह इतने बड़े स्टार हैं लेकिन उन्होंने अपनी ओरिजनैलिटी नहीं खोई है। तो मैं भी मानता हूं कि मैं सक्सेस को अपने सिर पर नहीं चढ़ने दूंगा। मैं अपने पापा से बहुत इंस्पायर्ड हूं। आप अपने किस कोस्टार के काम पर नजर रखते हैं। और किसे अपना कॉम्पिटिटर मानते हैं? सच कहूं, तो मैं रितिक सर के काम को देखता हूं और सराहता भी हूं। मैं उनकी तरह बनना चाहता हूं। वह महान हैं। उनकी तरह कोई नहीं बन सकता। उन्होंने अपने लिए एक अलग ही लेवल सेट कर लिया है। मैं भी उन्हीं की तरह उस लेवल पर पहुंचना चाहता हूं। वह जिस तरह से दिखते हैं और जितना अच्छा डांस व ऐक्शन करते हैं, उनका कोई सानी नहीं है।
वयोवृद्ध गांधीवादी और सामाजिक कार्यकर्ता किसन बाबूराव हजारे उर्फ अन्ना हजारे अपने जीवन पर आधारित आगामी फिल्म 'अन्ना : किसन बाबूराव हजारे' के प्रचार के सिलसिले में लोकप्रिय कॉमिडी शो 'द कपिल शर्मा शो' में शामिल होंगे। सोनी इंटरटेनमेंट टेलिविजन के एक करीबी सूत्र के मुताबिक, 'अन्ना हजारे शुक्रवार देर शाम शो के लिए शूटिंग करेंगे। वह पहली बार किसी टीवी शो का हिस्सा बनेंगे। वह अपनी बायोपिक का प्रचार करने के लिए आ रहे हैं। यह निश्चित रूप से एक रोचक प्रकरण बनने जा रहा है।' 'अन्ना : किसन बाबूराव हजारे' 130 मिनट लंबी हिंदी फिल्म है, जो एक साल से अधिक समय तक अन्ना के पैतृक गांव रालेगण सिद्धी, अहमदनगर (महाराष्ट्र), मुंबई, नई दिल्ली, जम्मू एवं कश्मीर, लद्दाख और राजस्थान में फिल्माई गई है। फिल्म का निर्माण राइज पिक्चर्स प्राइवेट लिमिटेड और निर्देशन शशांक उदापुरकर ने किया है। पहली बार निर्देशन कर रहे शशांक मराठी फिल्मों के जाने-माने अभिनेता हैं। उन्होंने फिल्म में अन्ना हजारे का किरदार निभाने के साथ ही फिल्म का संवाद और स्क्रिप्ट भी लिखा है। शशांक के अलावा फिल्म में ऐक्ट्रेस तनीषा मुखर्जी भी हैं, जो एक युवा पत्रकार के रूप में हजारे की सामाजिक-राजनीतिक जीवन से जुड़ी कठिनाइयों को रेकॉर्ड करती हैं। इस हिंदी बायोपिक में तीन गीतों को भी शामिल किया गया है। 'द कपिल शर्मा शो' से कपिल शर्मा, नवजोत सिंह सिद्धू, सुनील ग्रोवर, चंदन प्रभाकर, कीकू शारदा, अली असगर और सुमोना चक्रवर्ती जैसे कलाकार जुड़े हुए हैं।
अमिताभ बच्चन स्टारर 'सरकार 3' अपने ट्रेलर के बाद से ही काफी चर्चा में है और अब मुश्किलों में घिरती नज़र आ रही है यह फिल्म। राम गोपाल वर्मा निर्देशित यह फिल्म पहले तो 7 अप्रैल को रिलीज़ होने जा रही थी, लेकिन रिलीज़ की तारीख बढ़ाकर 12 मई कर दी गई है, क्योंकि पोस्ट प्रॉडक्शन के कुछ कम अब भी बचे हैं। 'सरकार' फ्रैंचाइज़ी की इस तीसरी फिल्म के डिस्ट्रिब्यूशन पार्टनर इरॉस ने सोसल मीडिया पर यह जानकारी दी है। इंडियन पॉलिटिक्स की पृष्ठभूमि पर बनी इस फिल्म 'सरकार 3' में अमिताभ बच्चन सुभाष नागरे के रोल में तीसरी बार नज़र आएंगे। इस फिल्म में अमिताभ बच्चन के अलावा जैकी श्रॉफ, मनोज बाजपेयी और यामी गौतम मुख्य भूमिका में हैं। We, at Eros along with @SrBachchan , @RGVzoomin and Wave took a mutual decision to postpone the release of Sarkar 3 to 12th May 2017!&mdash; Eros Now (@ErosNow) 1490110745000 अब यह फिल्म आयुष्मान खुराना और परिणीति चोपड़ा की फिल्म 'मेरी प्यारी बिंदु' से क्लैश हो सकती है। गौरतलब है कि रिलीज से ठीक पहले फिल्म को लेकर एक विवाद भी खड़ा हो गया है। दरअसल, बॉम्बे हाईकोर्ट ने रामगोपाल वर्मा को फिल्म के स्क्रिप्ट राइटर नीलेश गिरकार के लिए स्पेशल स्क्रिनिंग रखने का आदेश दिया है। नीलेश ने 30 जनवरी को हाईकोर्ट में अपील करते हुए दावा किया था कि उन्होंने 'सरकार 3' की स्क्रिप्ट लिखी है। इसके बावजूद रामगोपाल वर्मा ने उनका उचित मेहनताना और आभार व्यक्त नहीं किया है। नीलेश ने अपने आरोप में यह भी कहा है कि उन्हें स्क्रिप्ट लिखते समय जो बड़े-बड़े वादे किए गए थे उसके अनुसार मेहनताने के पैसे नहीं दिए गए हैं। तभी से 'सरकार 3' कॉपीराइट उलल्घंन के विवाद में फंस गई है। हाईकोर्ट में 11 मार्च को हुई पेशी में न्यायधीश गौतम पटेल ने रामू को 6 लाख 20 हजार रुपए कोर्ट में पेमेंट सेटलमेंट के लिए जमा करने का फरमान सुनाया था। अब इस केस में बीते 17 मार्च को हुई पेशी में न्यायधीश पटेल ने रामगोपाल वर्मा के वकील को नीलेश और उनके वकील के लिए स्पेशल स्क्रिनिंग रखने का आदेश दिया था। फिल्म देखने के बाद नीलेश को यह पता चल जाएगा कि फिल्म में उनकी कितनी स्क्रिप्ट का इस्तेमाल कितना किया गया है।
ऐक्टर अजय देवगन आम तौर पर विवादों से दूर रहते हैं, लेकिन दिवाली पर रिलीज हो रही उनकी महत्वाकांक्षी फिल्म 'शिवाय' और उसके साथ बॉक्स ऑफिस पर क्लैश कर रही करन जौहर की फिल्म 'ऐ दिल है मुश्किल' को लेकर कई विवाद सामने आए। इस खास बातचीत में अजय ने हमसे हर विवाद पर खुलकर बात की। भगवान शिव के साथ खास कनेक्शन महसूस करने वाले ऐक्टर अजय देवगन अब 'शिवाय' लेकर आ रहे हैं, जिसमें अजय सिर्फ ऐक्टर ही नहीं, बल्कि प्रड्यूसर और डायरेक्टर भी हैं। फिल्म में बर्फीली खूबसूरती को एक अलग ही लेवल पर दर्शा रहे अजय की इस फिल्म के साथ करन जौहर की विवादों में घिरी फिल्म 'ऐ दिल है मुश्किल' भी रिलीज हो रही है। अपनी फिल्म से लेकर क्लैश और हर तरह के विवाद पर अजय ने कुछ इस तरह बेहिचक अपनी राय रखी: यूं हुआ 'शिवाय' का जन्म 'शिवाय' की कहानी के जन्म के बाबत अजय कहते हैं, कहानी का जन्म जरूरी नहीं होता। इमोशन का जन्म जरूरी होता है। कहा जा सकता हा कि ये इमोशन मेरी बेटी की वजह से हैं, क्योंकि एक पैरंट और बच्चे का जो कनेक्शन होता है वह इमोशन जो फील हो रहा था, उस पर मैं कहानी बनाना चाह रहा था। बाप-बेटी का रिलेशन क्या होता है और जब जरूरत पड़ती है तो एक बेटी-बाप के लिए क्या कर सकती है और एक बाप अपनी बेटी के लिए कहां तक जा सकता है, उस इमोशन के इर्द-गिर्द यह कहानी बुनी हमने। डायरेक्ट करने का फैसला इसलिए किया, क्योंकि मुझे लगा कि जब इमोशन मेरा है तो मैं जिस तरह से इसे कहना चाहता हूं, वह मैं ही कह पाऊंगा। फिर डायरेक्शन से मैंने अपना करियर शुरू किया था तो ये मैं बहुत आसानी से कर लेता हूं। हां, सब करने में मेहनत बहुत लग रही है। मैं 18 घंटे काम कर रहा हूं, लेकिन फिजिकली थकता हूं, मेंटली मैं नहीं थकता। इतना ग्रैंड स्केल क्यों? क्या हॉलिवुड को टक्कर देनी है? क्योंकि स्केल बहुत जरूरी हो गया है। आज आप टीवी पर सबकुछ देख सकते हैं, मोबाइल पर सबकुछ देख सकते हैं। मुझे ऐसा लगता है कि हॉलिवुड की फिल्में भी हिंदी में डब होती हैं तो हमसे ज्यादा बिज़नस करके जाती हैं हिंदुस्तान में, क्योंकि स्केल बड़ा होता है उनका। बड़े पर्दे पर भव्यता का एक अपना लुत्फ होता है। दूसरी पिक्चरें आप छोटे पर्दे पर भी देख लें तो चलेगा, ये पिक्चर आपको लगेगा थिअटर में ही देखना चाहिए। आप इतना खर्चा करके हॉल में पिक्चर क्यों देखेंगे? आपको बिग स्क्रीन का एक्सपीरिएंस तो मिलना चाहिए, वरना तो आप टीवी पर देख लें। रही बात हॉलिवुड की तो हमें किसी को कम्पीट नहीं करना। हमें बस ये दिखाना है कि आप जो कर सकते हैं, हम उससे बेहतर कर सकते हैं। हां, हमारे पास बजट कम है, आपके पास बजट बहुत ज्यादा है, लेकिन उसके लिए हम डबल मेहनत कर लेंगे। पेड पब्लिसिटी वाला विवादित विडियो जारी करना जरूरी था? वह किसी फिल्म के खिलाफ नहीं था। मैंने यह बात सामने रखी कि इस इंडस्ट्री में लोग ब्लैकमेल कैसे करते हैं। उस आदमी ने जो बोला, सो बोला, मैंने कुछ नहीं बोला। उसने सच बोला या झूठ, मुझसे पैसा खाने के लिए बोला, मुझे नहीं पता। उसने जो बोला वह आपने सुना, वही मैंने सुना, मैंने बस वही चीज बाहर डाल दी। मीडिया दो चीजों को आपस में जोड़ने की कोशिश कर रही है। मैं तो ये कह रहा हूं कि वह आदमी झूठ भी बोल सकता है, मैंने पूछा कि आप मेरी फिल्म की बुराई क्यों कर रहे हो? तो आप कह रहे हैं कि उसने मुझे दिए पैसे, आप भी दो। अब मुझे तो नहीं पता न कि किसी ने पैसे दिए या नहीं दिए। कुछ लोगों ने कहा कि आपको उसे इंपॉर्टेंस नहीं देनी चाहिए थी। अब अगर आंख बंद करके चलना है तो मैं गलत हूं। छोटे-छोटे प्रड्यूसर ब्लैकमेल हो रहे हैं। आप गलत के खिलाफ आवाज उठाने से पहले ये तो नहीं देखेंगे न कि गलत करने वाला इंपॉर्टेंट शख्स है या नहीं। फिल्म के ओवरबजट होने और स्टूडियो के हाथ खींचने का सच क्या है? फिल्म बिल्कुल ओवरबजट नहीं हुई है। कोई स्टूडियो बैक आउट नहीं हुआ है। फिल्म का जो बजट था, वही बजट है। ये तो साल भर पहले हमने स्टुडियो चेंज कर लिया था, उसके अलावा और कुछ नहीं हुआ। हमने मिलजुलकर तय किया कि आपको तकलीफ तो हम किसी और से जुड़ जाते हैं। फिल्म बिल्कुल ओवरबजट नहीं है। अजय देवगन की फिल्मों का जो बजट होता है, इसका बजट भी उतना ही है। फर्क ये है कि आप दस रुपए की फिल्म बनाते हैं तो पांच रुपए ऐक्टर-डायरेक्टर को दे देते हैं। मैंने दस के दस रुपए फिल्म पर लगा दिए हैं, जो आपको पर्दे पर दिख रहा है। पहले 'सन ऑफ सरदार', फिर 'शिवाय', अगले साल 'गोलमाल 3' बॉक्स ऑफिस पर क्लैश करके बैक टु बैक पंगे ले रहे हैं? चाहे आप जो भी बोलें, अगर मुझे कुछ गलत लगता है तो मैं बोल देता हूं। अगर मुझे लगता है कि यार ये सही नहीं हो रहा है तो मैं अपना पॉइंट रख देता हूं। बाकी आपको जो लगता है लगता रहे, लेकिन मैंने अपनी बात रख दी और एक सिटिजन के तौर पर हमें इतना हक तो होना ही चाहिए। हां, बहुत से लोग ऐसा करने से बचते हैं लेकिन या तो अपने हिसाब से जी लो या डर के जी लो, ये आपका चॉइस है। 'ऐ दिल है मुश्किल' की मुश्किल से 'शिवाय' को फायदा होगा? मैं ऐसे नहीं सोचता। कॉम्पिटिशन हमेशा हेल्दी होना चाहिए। कम से कम पिक्चर कौन सी बेहतर है, वह तो पता चले। पिक्चर तो रिलीज होनी ही चाहिए, वरना तकलीफ दोनों को होगी। उनकी दिक्कत से मेरा क्या फायदा है। आप बताओ, फिल्म रिलीज होती है, और पुलिस खड़ी होगी वहां। उसी थिअटर में मेरी पिक्चर भी रिलीज होगी। पब्लिक कैसे जाएगी? पब्लित तो यही सोचेगी कि यार रुक जाते हैं दो दिन बाद जाएंगे। सबको लग रहा है कि एक का नुकसान है, वह बात ही गलत है। अगर पब्लिक में डर बैठ जाएगा तो नुकसान दोनों का है।
बॉलिवुड में अपने ऑन-ऑफ होते रहे रिश्तों की वजह से चर्चा में रहे बिग बी और शत्रुघ्न सिन्हा 25 सालों बाद पहली बार एक साथ टेलिविजन स्क्रीन पर नजर आने वाले हैं। जी टीवी अपनी नई सीरीज 'यारों की बारात' के पहले एपिसोड में भारतीय सिनेमा के इन दो महान दिग्गजों को एक साथ पेश करने जा रहा है। इस नए शो को डायरेक्टर साजिद खान और ऐक्टर रितेश देशमुख होस्ट करेंगे, जिसमें अमिताभ और शत्रुघन की जोड़ी अपनी चार दशक से भी ज्यादा पुरानी दोस्ती से कुछ खास यादें और दिल को छू लेने वाले किस्से दर्शकों के लिए लेकर आएगी। 'दोस्ताना', 'बॉम्बे टु गोवा', 'नसीब', 'काला पत्थर' और 'शान' जैसी हिट फिल्मों में साथ मिलकर अपना जादू चला चुके अमिताभ बच्चन और शत्रुघ्न सिन्हा इस चैट शो में खुद की जुबानी अपनी दोस्ती के अनूठे किस्से सुनाएंगे। शो के पहले एपिसोड की शूटिंग हो चुकी है और जल्द ही इस शो का प्रसारण शुरू हो जाएगा। सूत्रों के मुताबिक, बातचीत के दौरान शत्रुघ्न सिन्हा और अमिताभ बच्चन ने बताया है कि उस जमाने में इतने साहसी स्टंट करने के पीछे की असली वजह क्या थी। इस जोड़ी के मुताबिक, 'दरअसल उस जमाने में तकनीक के अभाव में अपने स्टंट्स उन्हें खुद ही करने पड़ते थे। उन्हें ऐक्शन सीन में पहाड़ियों और बिल्डिंग से छलांग लगानी पड़ती थी और हाथ-पैरों के बल खड़े होकर कलाबाजियां करनी पड़ती थी। उस समय स्टंटमैन या बॉडी डबल्स का कोई कॉन्सेप्ट नहीं होता था और उन्हें अपने ही तरीके से विलन और गुंडों से लड़ना होता था। वे बताते हैं कि उस समय सुरक्षा के उपाय भी सीमित ही थे। न तो चोट से बचने के लिए किसी तरह के कवच होते थे, न ही कुशन पैड्स। इस प्रक्रिया में वे अक्सर एक-दूसरे के चेहरे पर घूंसे जड़ देते और उन्हें चोट भी लग जाती थी।' जब होस्ट साजिद खान ने उनसे पूछा कि वे ऐसे जोखिम भरे स्टंट्स करने से इनकार क्यों नहीं करते थे, तो अमिताभ ने जवाब दिया, 'हम लोग ऐसा नहीं कर सकते थे, क्योंकि फिल्म से बाहर किए जाने के डर से ही हम इतने साहसी स्टंट्स कर पाते थे।'
तीन बार राष्ट्रीय पुरस्कार पा चुकीं कंगना रनौत ने अपने करियर और निजी जिंदगी में कई उतार-चढ़ाव देखे और इस दौरान अध्यात्म ने उनको काफी हद तक संतुलित किया। जल्द ही उनकी नई फिल्म 'रंगून' रिलीज होने वाली है। मुंबई के महबूब स्टूडियो में हुई इस खास मुलाकात में उन्होंने अपने इस सफर के कई अनछुए पहलुओं को हमारे साथ शेयर किया। जानिए आप भी : खुद को मिस करती हूं मुझसे अक्सर पूछा जाता है कि मैंने पर्दे पर तमाम तरह के किरदार जिए हैं और मैं खुद को किस किरदार के करीब पाती हूं। सच कहूं, तो मैं खुद को अपने सभी किरदारों में पूरी तरह से झोंक देती हूं, उन्हें घोंट कर पी जाती हूं। आप जब रानी (फिल्म 'क्वीन' में कंगना का किरदार) या जूलिया ('रंगून' का किरदार) के किरदार की शूटिंग कर रहे होते हैं, तो उस वक्त आप उन चरित्रों में ही रचे-बसे होते हैं, लेकिन जब आप शूटिंग से घर जा रहे होते हैं, तो लोग आपको देखकर 'कंगना-कंगना' कहकर ही चिल्ला रहे होते हैं। उस वक्त मैं सोचती हूं कि काश, मैं पर्दे पर भी कंगना ही होती। आपको सुनकर अजीब लगेगा, मगर फिल्मों में मेरे द्वारा निभाए गए चरित्र हमेशा कष्ट में ही रहते हैं। उनके भीतर कुछ न कुछ संघर्ष होता है, तभी तो उनकी कहानियां बनती हैं। उन किरदारों को जीते-जीते कहीं न कहीं आप अपने आपको भूल जाते हैं। जितनी नाटकीयता उन किरादारों में होती है, असल जिंदगी में उतनी नाटकीयता नहीं होती। ऐसे में मैं खुद को बहुत मिस करती हूं। लड़कियां खुद को सम्मान दें मुझे ऐसा लगता है कि महिलाएं जब अपनी जिंदगी जीने लगती हैं और किसी दूसरे पर निर्भर नहीं रहती हैं, तब वह अच्छे फैसले ले सकती हैं। सबसे पहले तो मैं उनसे यही कहूंगी कि महिलाओं के लिए करियर ओरिएंटेड होना बेहद जरूरी है। पहले खुद के साथ समानता से व्यवहार करें, तभी दूसरे भी आपके साथ समानता का व्यवहार करेंगे। किसी के करियर को सपॉर्ट करना भी पार्टनरशिप ही होती है। लड़कियां आधे काम की जिम्मेदारी लेती हैं, लेकिन उसमें वह खुद को सम्मान की नजर से नहीं देखतीं और इसी वजह से परिवार में उन्हें उस तरह का सम्मान नहीं मिल पाता है। वे खुद को समझने के बजाय खुद का सम्मान करें। एक अरसे तक आउटसाइडर रही मैंने छोटी उम्र से ही काम करना शुरू कर दिया था। मेरे लिए अभिनय का रास्ता आसान था। शुरू में तो मुझे बॉलिवुड में एक बाहरी व्यक्ति की तरह महसूस हुआ, क्योंकि मैं नई भी थी और काफी छोटी भी थी। मैं कई बार रिजेक्शन का शिकार हुई। जब किसी फिल्म में अच्छा किरदार लिखा जाता था, तो मुझे लगता था कि अगर मुझे यह किरदार निभाने का मौका मिले, तो मैं इसे बेहतरीन तरीके से निभाऊंगी, मगर एक अरसे तक ऐसे किरदार किसी नॉन-ऐक्ट्रेस को मिल जाया करते थे। तब मुझे लगता कि ये मेरे हिस्से में क्यों नहीं आते, लेकिन धीरे-धीरे माहौल बदला और मैं यहां के तौर-तरीके सीखने लगी। मुझे लगता है कि 'फैशन' के बाद जब मुझे राष्ट्रीय पुरस्कार मिला, तो लोग मुझे जानने लगे और मेरे प्रति उनका नजरिया बदला। 'जूलिया' का हैंगओवर 'रंगून' की शूटिंग बहुत लंबी चली। ये दूसरे विश्वयुद्ध के दौरान पनपे प्यार की कहानी है, जो आज तक कहीं नहीं बनीं। आजकल की प्रेम कहानियां सोशल मीडिया पर शुरू होकर उसी पर खत्म हो जाती हैं, लेकिन दूसरे विश्वयुद्ध के दौर के इन लोगों के लिए प्यार की कीमत अलग है। उनके लिए कसमों-वादों के मायने अलग होते हैं। उस प्यार और उसकी कीमत के बीच में एक संघर्ष और एक साथ दो आदमियों से प्यार। इसी वजह से जूलिया का किरदार मेरे लिए बहुत जटिल रहा। इस तरह के प्यार का जुनून मैंने पर्दे पर पहली बार निभाया है। फिल्म पूरी होने के बाद मुझे लगा कि मैं जूलिया की तरह सोचने लगी हूं। मैंने निर्देशक विशाल भारद्वाज को फोन करके कहा कि मैं जूलिया की तरह महसूस करने लगी हूं, तो उन्होंने कहा कि धीरे-धीरे मैं इस कैरक्टर से बाहर निकल आऊंगी। शुक्र है दाढ़ी-मूंछें नहीं हैं औरत होने की कई खासियतें हैं, मगर सबसे बड़ी खूबसूरती यह है कि आपके चेहरे पर बाल नहीं आते। (जोर से हंसती हैं ) अगर मेरे चेहरे पर बाल उगने लगे, तो मैं बहुत दुखी हो जाऊंगी। सोचिए न, अगर आपको रोज अपने चेहरे के बाल काटने पड़ें या आपके हाथ-पैरों पर बड़े-बड़े बाल उग आएं, तो कैसा लगेगा? मुझे लगता है लड़कियां नेचरली खूबसूरत होती हैं और वे हर चीज को लड़कों से जल्दी और बेहतर तरीके से समझती हैं। उनके दिमाग में हर चीज को समझने की एक सुपरपावर है, जिसे हम सिक्स्थ सेंस कहते हैं। यह औरतों की सबसे बड़ी खासियत और ताकत है। कल्पना चावला की बायॉपिक करना चाहूंगी वैसे तो काफी बायॉपिक हैं करने के लिए। कई प्रेरणादायक हैं, मगर मैं एस्ट्रोनॉट कल्पना चावला की बायॉपिक करना चाहूंगी। मुझे स्पोर्ट्स पर आधारित या फिर साइंस की फील्ड से जुड़ी किसी हस्ती की जिंदगी को पर्दे पर साकार करना अच्छा लगेगा। 'रंगून' में प्यार का इजहार मुश्किल था 'रंगून' मेरे करियर की निचोड़ देने वाली फिल्म साबित हुई है। इसके कई सीन बहुत मुश्किल थे, लेकिन एक सीन में मैं सैफ के सामने कुबूल करती हूं कि मुझे किसी और से प्यार है। वह बहुत इंटेंस सीन है और यही फिल्म के क्लाइमैक्स का हाई पॉइंट भी है। इस सीन में बहुत ज्यादा कश्मकश है। मेरे लिए वह सीन काफी मुश्किल था, क्योंकि सैफ और उसका रिश्ता जरूरत का है। प्रियंका, स्वरा और जैकलीन के करीब हूं मैं इंडस्ट्री में अपने साथी हीरोज की तुलना में अपने साथ काम करने वाली अभिनेत्रियों के ज्यादा करीब हूं। मुझे लगता है कि दो लड़कियां मिलकर लड़कों से ज्यादा मस्ती कर सकती हैं और वे एक-दूसरे के ज्यादा क्लोज होती हैं। मैंने प्रियंका चोपड़ा के साथ दो फिल्में कीं और उनके साथ बहुत मस्ती भी की। जब दो लड़कियां साथ होती हैं, तो काफी कुछ सीखने को भी मिलता है। स्वरा भास्कर भी मेरी प्यारी साथी कलाकार रही हैं। उनके साथ काम करने में मुझे बहुत अच्छा लगा। जैकलीन के साथ मैंने काम नहीं किया है, लेकिन एक-दो शोज किए थे, जिसके लिए हम 4-5 दिन तक साथ में रहे थे। उस दौरान हमारी बॉन्डिंग जम गई थी। प्रस्तुति : सिद्धार्थ रघुवंशी, दुर्गेश तिवारी
Rekha.khan@timesgroup.com 'अलीगढ' में अपने रोल के लिए ढेर सारी तारीफें बटोरने के बाद मनोज बाजपेयी चर्चा में हैं अपनी नई फिल्म 'ट्रैफिक' की वजह से। इस खास मुलाक़ात में वह हमसे फिल्म, परिवार, अपने करियर और अवॉर्ड्स की बातें शेयर कर रहे हैं। 'अलीगढ' के प्रफ़ेसर सिरस के बाद आप 'ट्रैफिक' में भी रियल लाइफ किरदार निभा रहे हैं। कैसा रहा आपका अनुभव? यह स्टोरी सच्ची घटना पर आधारित है जो कि चेन्नै में हुई थी। पहले इस स्टोरी को मलयालम में किया गया और फिर अब हमारी फिल्म में इसे मुंबई पर आधारित किया गया। मेरे हिसाब से परेशानियां तो हर आम इंसान के नसीब में होती हैं। जिस तरह की यह फिल्म और सब्जेक्ट है, उस तरह की परेशानी हर हिंदुस्तानी झेलता है। चाहे वह ट्रैफिक हो या फिर जिंदगी और मौत से जूझने की समस्या हो, सबको परेशनियों का सामना करना पड़ता है। चेन्नै और मुंबई के आम आदमी की सोच और लड़ाई के बीच में ज्यादा अंतर नहीं है। जहां तक इस किरदार को समझने की बात है, तो मेरे लिए आदमी को सिर्फ सायकॉलजिकल तौर पर समझने की जरूरत होती है। मुझे इन सब कैरक्टर को समझने में ज्यादा कठिनाई नहीं होती, क्योंकि मेरे जीवन का एक्सपीरियंस बहुत लंबा है। मैं आम लोगों के करीब ज्यादा रहा हूं। मुझे इनको आत्मसात करने के लिए कम समय लगता है। आपने किरदार के लिए मराठी लैंग्वेज पर भी काम किया? किसी भी किरदार का लहजा जो होता है वो बहुत ही जरूरी पहलू है। लहजा पकड़ना अहम बात है। एक ऐक्टर की जिम्मेदारी होती है कि वह लहजा इस तरह से पकड़े कि उस आदमी की पूरी जर्नी नजर आए। इस फिल्म का भी एक ऐसा लहजा है, जिसमें उस आदमी की पूरी कहानी दर्शाई गई है। मैं मुंबई शहर में रहता हूं। मुझे बेसिक मराठी आती है। हमारी जो हिंदी है वह बेसिक मराठी लहजे से प्रभावित हुई है। रोज की दिनचर्या में मराठी लोगों का काफी प्रभाव रहता है। चाहे वह घर पर काम वाली बाई हो या फिर मेरे दोस्त। मुझे अपने किरदार के लिए इनसे मदद मिली। फिल्म करने के बाद ट्रैफिक हवलदार को लेकर आपका नजरिया बदला? आम तौर पर हम उन्हें हल्के में लेते हैं। मेरी पुलिस डिपार्टमेंट के प्रति एक अलग ही सोच है। मेरा शुरू से यही मानना रहा है कि हम डिपार्टमेंट में एक खामी की वजह से उनके पीछे पड़ जाते हैं, लेकिन हम पूरे डिपार्टमेंट को प्रत्यक्ष में देख नहीं पाते। इस डिपार्टमेंट में अफसर बहुत कम होते हैं, परंतु इनके अंडर काम करने वाले ज्यादा होते हैं और जो नीचे का आदमी है वह गरीब परिवार से आता है और कम तनख्वाह में काम करता है। यह लोग नींद और गरीबी से जूझ रहे होते हैं। अपने बच्चों को एक अच्छा जीवन देने के लिए मेहनत करते हैं। एक जगह 18 से 20 घंटे सड़क पर काम करने वाला ट्रैफिक कॉन्स्टेबल होता है। जीवन में इनके प्रति एक सहानुभूति रही है । 'अलीगढ' से आपके करियर को कितना फायदा हुआ? यह सच है कि मेरे काम को बहुत प्रसंशा मिली और इसके लिए मैं शुक्रगुजार हूं। फिल्म के लिए अवॉर्ड अगले साल मिलेंगे, लेकिन मेरे हिसाब से हिंदुस्तान में अवॉर्ड से कुछ फायदा नहीं मिलता। यहां पर अवॉर्ड मिलकर भी फिल्में नहीं मिलती। सूट पहनने के लिए ही अवार्ड फंक्शंस होते हैं। फिल्म देखने के बाद मुझे अनुराग कश्यप ने कहा, अब आप महान हो चुके हैं। आपको फिल्म करना बंद कर देना चाहिए।' इस तरह की तारीफ सुनने के बाद ऐसा लगता है कि 'अलीगढ़' जैसी और 10 फिल्में करूंगा। सुना है कि फिल्म में आपके डायलॉग न के बराबर हैं? जी यह सही है। कैरक्टर के साथ एक घटना हुई है जब वह एक यात्रा पर जाता है। उसके चुप रहने के पीछे एक कारण है और वह अपने मन के अंदर ही जूझ रहा है। सही समय में एक मुकाम तक पहुंचना ही उसके जीवन का असली मकसद है। अगर वह दिल को सही समय पर पेशंट के पास पहुंचा देता है तो उसकी जान बच जाएगी। जिंदगी के सफर में और परिवार के नजर में वह ऊंचा दिखेगा। कार में बैठे बाकी 3 लोगों का उसके साथ कमाल का रिलेशन है। उसे आप फिल्म में देख पाएंगे।
आज भले ही पूरी फिल्म इंडस्ट्री विद्या बालन की अदाकारी की कायल हो और वह अपनी शर्तों पर काम करने की पोजिशन में पहुंच गई हों लेकिन एक वक्त ऐसा भी था, जब विद्या को बेहद हताशा और निराशा के दौर से गुजरना पड़ा था। उन्हें या तो फिल्में नहीं मिल रही थीं या उन्हें लेने के बाद भी फिल्मों से हटा दिया जाता था या फिर बनने के बाद फिल्म रिलीज ही नहीं हो पाती थी। कैसे विद्या ने उस कठिन दौर को झेला और वहां से निकल कर वह इस मुकाम तक पहुंचीं। आपको बताते हैं विद्या के इस मुश्किल भरे सफर की कहानी। ऐक्ट्रेस विद्या बालन को फिल्म इंडस्ट्री की सबसे बेहतरीन ऐक्ट्रेसेज में गिना जाता है। भले ही विद्या की 'घनचक्कर', 'शादी के साइड इफेक्ट्स', 'बॉबी जासूस' जैसी पिछली कुछ फिल्में बॉक्स ऑफिस पर कमाल नहीं दिखा पाईं, लेकिन 11 साल के करियर में 'परिणीता', 'लगे रहो मुन्ना भाई', 'भूलभुलैया', 'इश्किया', 'पा', 'द डर्टी पिक्चर', 'कहानी' जैसी कई सक्सेसफुल फिल्में और किरदार विद्या के खाते में शामिल हैं। बहुत जल्द विद्या की फिल्म 'कहानी2' पर्दे पर नज़र आनेवाली है। हालांकि साल 2005 में प्रदीप सरकार डायरेक्टेड फिल्म 'परीणिता' से बॉलिवुड में डेब्यू करने से पहले विद्या ने स्ट्रगल का एक लंबा दौर भी झेला है। यह वही दौर था, जब विद्या को एक के बाद एक कई मलयालम और तमिल फिल्मों ने बाहर का रास्ता दिखा दिया गया था। असफलता के उस दौर के बाबत विद्या बताती हैं, 'मुझे बहुत निराशा होती थी। लगता था कि दुनिया बहुत अनफेयर जगह है। मेरे सपने साकार नहीं हो रहे हैं। सिर्फ फिल्मवालों के बच्चों को एंट्री मिलती है, लेकिन इन सबमें से कोई बात सच नहीं है। मैं शायद तब तैयार नहीं थी फिल्मों के लिए। मुझे तैयार किया जा रहा था, लेकिन तब मैं बहुत रोती थी। प्रार्थना करती थी। अक्सर मैं मंदिर में जाकर रोया करती थी। मम्मी के साथ बहुत झगड़े होते थे, क्योंकि आप फस्ट्रेशन अपनी मम्मी पर ही निकाल सकते हो।' अपशगुनी होने का ठप्पा 16 साल पहले जब विद्या ने अपना फिल्मी करियर मलयालम फिल्मों से शुरू करने की कोशिश की थी, तब उन्हें पहली फिल्म साउथ के सुपरस्टार मोहनलाल के साथ मिली थी। फिर एक के बाद एक 12 और मलयाली फिल्में उन्हें मिलीं, लेकिन बदकिस्मती से मोहनलाल के साथ मिली फिल्म 'चक्रम' ठंडे बस्ते में चली गई, जिसके चलते मलयाली फिल्म इंइस्ट्री ने विद्या पर अपशगुनी का ठप्पा लगा दिया और देखते-देखते बारह की बारह फिल्मों से उन्हें बाहर का रास्ता दिखा दिया गया। फिर उन्होंने तमिल सिनेमा का रुख किया। साल 2001 में उन्हें पहली तमिल फिल्म 'रन' मिली भी, लेकिन शूटिंग का पहला शेड्यूल खत्म करने के बावजूद उन्हें रिप्लेस कर दिया गया। हारकर उन्होंने एक सेक्स कॉमिडी फिल्म साइन की, लेकिन असहज होने के कारण बाद में खुद ही वह फिल्म छोड़ दी। फिर तीसरी तमिल फिल्म के डायरेक्टर ने भी उनके काम से नाखुशी जताते हुए उनकी जगह दूसरी हिरोइन त्रिशा को रख लिया। हार मानकर नहीं बैठी तो क्या इतने सारे रिजेक्शन मिलने पर कभी उन्हें ऐसा लगा कि बस, अब मैं ये और नहीं कर सकती? विद्या जवाब देती हैं, 'नहीं। तब मैं बेशक बहुत निराश होती थी, लेकिन हार मानकर बैठने वाली फीलिंग कभी नहीं आई। कभी मैंने हाथ ऊपर उठा देने के बारे में नहीं सोचा।' इस ताकत या भरोसे की वजह विद्या अपने परिवार को मानती हैं। बकौल विद्या, 'मेरी फैमिली ही मेरी ताकत थी। परिवार ही आपको ये ताकत देता है। परिवार ही आपको वह बनाता है, जो आप बनते हैं। वही आपको भरोसा रखना सिखाता है, इसीलिए मैं बहुत प्रार्थना करती हूं। प्रार्थना करना खुद को शांत रखने का तरीका है। इससे अहसास होता है कि ये दुनिया का अंत नहीं है। कल एक नया सूरज उगेगा और उस नए दिन में कुछ भी बदल सकता है। मैं अब भी ऐसे ही सोचती हूं। अब भी जब मेरी फिल्में नहीं चलती हैं, तो बहुत बुरा लगता है, मैं बहुत गुस्सा होती हूं, रोती भी हूं, लेकिन इस वजह से मैं हाथ पर हाथ रखकर बैठ नहीं सकती। मैं फिर आगे बढ़ चलती हूं।'
इन दिनों पॉप्युलर टेलिविज़न शो के मेकर्स चाहते हैं कि उनके जज पैनल में कोई पॉप्युलर सिलेब्रिटी ही हों। हां, भले वे सलमान खान, शाहरुख खान, अक्षय कुमार और अमिताभ बच्चन जैसे दिग्गज कलाकार न हों, लेकिन जज पैनल के लिए जैकलीन, अर्जुन कपूर, परिणीति चोपड़ा, सोनाक्षी सिन्हा जैसे कलाकारों की डिमांड जरूर होती है। फिलहाल बॉलिवुड की दुनिया में वरुण धवन का बोलबाला है और उनसे हाल में यह पूछा गया कि क्या वह रिऐलिटी सिंगिंग शो के जज बनना पसंद करेंगे? इसपर 'बद्रीनाथ की दुल्हनिया' के ऐक्टर ने जवाब देते हुए कहा कि वह इसके लिए बिल्कुल तैयार हैं। उन्होंने यह भी कहा कि वह डिजिटल स्पेस, फिर चाहे वह डिजिटल शो या वेब सीरीज़ हो, इससे जुड़े अच्छे ऑफर हों तो वह बिल्कुल तैयार हैं। वरुण ने नहा, 'मुझे कुछ गेम और डांस शो के ऑफर मिले हैं। मुझसे कुछ एक को होस्ट करने को भी कहा गया, लेकिन जिस तरह का काम मुझे चाहिए, ये वैसे नहीं।' उन्होंने आगे कहा, 'मैं तब यह करूंगा, जब मुझे लगेगा कि मैं इसमें एक बड़ा बदलाव ला सकता हूं। इसके लिए मुझे काफी ज्यादा समय भी देने होंगे, लेकिन मैं इस मीडियम का दिल से सम्मान करता हूं। इसलिए, हो सकता है कि मैं जब थोड़ा फ्री हूं तो यह करूं। फिलहाल मुझे नहीं लगता कि वक्त की वजह से मैं यह कर पाऊंगा। ...और ईमानदारी से कहूं तो मुझे ऐसा करने के लिए थोड़ा और बड़ा होना पड़ेगा।' फिल्मों से जुड़ी ऐसी ही और मजेदार खबरें पढ़ने के लिए क्लिक करें misskyra.com पर।
पूर्व क्रिकेटर नवजोत सिंह सिद्धू शुरू से ही कपिल शर्मा के कॉमिडी शो का अभिन्न हिस्सा रहे हैं। पहले उन्होंने 'कॉमिडी नाइट्स विद कपिल' में कपिल का खूब साथ दिया और अब 'द कपिल शर्मा शो' में भी वह जमे हुए हैं। सिद्धू की शायरी, उनके मस्ती भरे डायलॉग्स, उनका हंसी-मजाक और डांस का अनूठा अंदाज कपिल के शो की यूएसपी रहा है। मगर हाल ही में लगातार ऐसी खबरें आ रही थीं कि अपनी राजनीतिक पारी को आगे बढ़ाने और खासतौर से पंजाब में होने वाले विधानसभा चुनावों के मद्देनजर सिद्धू अब कपिल शर्मा के शो को छोड़कर जाने वाले हैं। सिद्धू की पत्नी नवजोत कौर का बयान आने के बाद हर कोई इस बात को सच मानकर चल रहा था। नवजोत ने कहा था, 'सिद्धू अब पूरी तरह से पंजाब की राजनीति पर ध्यान देंगे और इसलिए उन्होंने 30 सितंबर तक के सारे शोज की रिकॉर्डिंग कर ली है और पहले ही सारे कलाकारों को अलविदा कह दिया है।'कहा जा रहा था कि सिद्धू ने चैनल को नोटिस दे दिया है और 30 सितंबर के बाद वह इस शो पर नजर नहीं आएंगे। चूंकि सिद्धू और कपिल ने इन खबरों पर कोई प्रतिक्रिया नहीं दी थी, इसलिए सस्पेंस और बढ़ता जा रहा था। मगर अब खुद चैनल की तरफ से एक बयान जारी कर यह साफ किया गया है कि सिद्धू कहीं नहीं जा रहे और वह आगे भी 'द कपिल शर्मा शो' में बने रहेंगे। शो को प्रड्यूस कर रही कंपनी की क्रिएटिव हेड प्रीति सिमोस ने अपने बयान में कहा, 'नवजोत सिंह सिद्धू की तरफ से सोनी एंटरटेनमेंट को कोई नोटिस नहीं मिला है। इस मुद्दे पर कोई भी प्रतिक्रिया देना अनावश्यक है और इस बारे में किए जा रहे सारे प्रचार पूरी तरह झूठे हैं।' बयान और ताजा राजनीतिक घटनाक्रमों के बाद अब यह साफ हो गया है कि सिद्धू कपिल के शो में बने रहेंगे।
सोनम कपूर बॉलिवुड की उन ऐक्ट्रेसेज में से एक हैं जो फिल्मों में अपनी ऐक्टिंग से ज्यादा फैशन सेंस के लिए जानी जाती हैं। कोई पार्टी हो या अवॉर्ड फंक्शन सोनम हमेशा ही हटकर नजर आती हैं, इसका क्रेडिट उनके फैशन और स्टाइल सेंस को जाता है। अगर सोनम को एक स्टाइल ऑइकन कहा जाए, तो कुछ गलत नहीं होगा। खास बात यह है अब आप भी इस स्टाइलिश ऐक्ट्रेस के कपड़े पहनी सकती हैं। मीडिया रिपोर्ट्स की मानें तो सोनम चैरिटी का मन बना रही हैं। समाज सेवा के लिए वह अपने 12 आउटफिट्स और बैग नीलाम करने वाली हैं। इन आउटफिट्स में उनकी कुछ पसंदीदा ड्रेसेज भी शामिल हैं। नीलामी से मिले पैसे सोनम एक एनजीओ को दान करेंगी। इसके अलावा इसका एक हिस्सा चैरिटी को भी दिया जाएगा। फिलहाल सोनम अपनी आने वाली फिल्म ‘वीरे दी वेडिंग’ की शूटिंग में व्यस्त हैं। इस फिल्म में उनके साथ करीना कपूर, स्वरा भास्कर और शिखा तलसानिया भी नजर आने वाली हैं।'
'बाहुबली 2' की रिलीज डेट जैसे-जैसे करीब आ रही है, फिल्म से जुड़े कई अपडेट्स सामने आ रहे हैं। खबर है कि इस फिल्म में प्रभास डबल रोल में नजर आने वाले हैं। जहां एक तरफ वह शिवुडू की भूमिका में नजर आएंगे, जिसमें उनका वजन 86 से 88 किलोग्राम है, वहीं दूसरी तरफ बाहुबली के भारी भरकम किरदार में दिखेंगे, जिसमें उनका वजन 105 किलोग्राम है। इस दोनों ही किरदारों के हिसाब से बॉडी बनाने के लिए प्रभास ने मिस्टर वर्ल्ड रह चुके लक्ष्मण रेड्डी से ट्रेनिंग ली है। मिस्टर वर्ल्ड 2010 का खिताब जीतने वाले रेड्डी कहते हैं, 'बाहुबली के रूप में, जहां प्रभास को बॉडी बनाने की जरूरत पड़ी, वहीं उनके बेटे के रोल शिवुडू के लिए, उन्हें दुबला दिखना पड़ा। चार सालों में इस तरह का शारीरिक परिवर्तन करना प्रभास के लिए काफी मुश्किल रहा। प्रभास के बॉडी फैट के पर्सेंटेज के मुताबिक, उनका वजन 100 किलोग्राम के आस-पास रहना चाहिए था, लेकिन शिवुडू के रोल के लिए उनको वजन कम करने के साथ-साथ टोंड बॉडी का भी ध्यान रखना पड़ा।' प्रभास के जीवन के मुश्किल दिनों की चर्चा करते हुए ट्रेनर ने कहा, 'पूरे दिन की शूटिंग के बाद आधे घंटे का कार्डियो होता था। उन्होंने एक सख्त डाइट फॉलो किया, सभी तरह के कार्बोहाइड्रेट को बंद कर दिया गया और शिवुडू के रोल के लिए प्रोटीन पर ध्यान दिया गया। उनके खाने में अंडा, चिकन, नट, बादाम, मछली और सब्जियां शामिल थी। वहीं बाहुबली के किरदार के लिए, उनके खाने में पनीर और मटन के साथ भारी मात्रा में कार्बोहाइड्रेट शामिल था। शाम को ट्रेनिंग में डेडलीफ्ट, स्क्वेट्स, बेंच प्रेस और कई कठिन प्रैक्टिस शामिल थी।" उन्होंने कहा, 'प्रभास को बिरयानी बहुत पसंद है। उन्हें हर 20 दिन में एक बार बिरयानी खाने को दिया जाता था। इतना ही नहीं प्रभास कई बार जंक फूड की डिमांड भी करते थे पर मैं बहुत सख्त था और उनकी इच्छाओं को समझते हुए लगातार उनके खाने और कसरत की निगरानी करता रहता था। रेड्डी कहते हैं, 'प्रभास अपनी पूरी ट्रेनिंग का बखूबी पालन करते थे और एक्सर्साइज को पूरे अनुशासन से करते थे। कभी-कभी ऐसे दिन होते थे कि हमें आधी रात को एक्सर्साइज शुरू करना पड़ता था और प्रभास ने बिना किसी आलस के सब कुछ किया। उनका समर्पण अद्भुत था।' देखें ट्रेलर:
फिल्म की शुरुआत में ऐलियन यानी पीके के गले से चमकते लॉकेट को छीनकर भागने वाले चोर को भैरो सिंह (संजय दत्त) ने गांव के एक दारू के अड्डे पर दबोच लिया। हालांकि उस चोर ने पीके के गले में पड़े उस लॉकेट को, जो पीके का धरती से दोबारा अपने घर यानी दूसरे ग्रह पर जाने का रिमोट कंट्रोल था, उसे मोटी रकम लेकर तपस्वी बाबा (सौरभ शुक्ला) को बेच दिया। तपस्वी बाबा अपना एक धार्मिक संस्थान चलाते हैं। कई शहरों में उनके भक्त फैले हुए हैं। तपस्वी बाबा पीके के गले में पड़े उसी चमकदार लॉकेट को भगवान शंकर के डमरू से कैलाश मानसरोवर पर गिरा एक मनका बताकर इसे एक विशाल मंदिर में स्थापित करना चाहते हैं। तपस्वी बाबा अब अपने धार्मिक प्रवचन के दौरान वहां पहुंचे अपने भक्तों से इस मंदिर के लिए दान मांग रहे हैं। अचानक एक दिन अपने इस लॉकेट की तलाश में इधर-उधर भटकते पीके को एक नाटक मंडली में भगवान शंकर का रोल करने वाला युवक शंकर भगवान बना मिल जाता है। पीके उसका पीछा करते हुए उसी सत्संग में पहुंचता है, जहां तपस्वी बाबा उसके लॉकेट को भगवान शंकर के डमरू का मनका बताकर अपने भक्तों से मोटी डोनेशन मांग रहे हैं। यहीं तपस्वी बाबा ओर पीके का सामना होता है। तपस्वी बाबा ऐसे धार्मिक गुरू हैं, जो अपने भक्तों को बेवकूफ बनाकर लाखों रुपये ठगते हैं। अब तक पीके की असलियत जान चुकी टीवी रिर्पोटर जगत जननी उर्फ जग्गू (अनुष्का शर्मा) तपस्वी बाबा से पीके को उसका लॉकेट वापस दिलाने में उसका साथ देने का फैसला करती है। जग्गू के न्यूज चैनल का हेड (बमन ईरानी) भी अब तपस्वी बाबा को बेनकाब करने की मुहिम में उसके साथ है। यह सभी पीके के साथ मिलकर तपस्वी बाबा की असलियत उसके भक्तों के बीच लाने में लग जाते हैं। टीवी पर तपस्वी बाबा ओर दूसरे धर्म गुरुओं की असलियत खोलने वाले जग्गू के इस शो 'रॉन्ग नंबर' को देशभर में जबर्दस्त टीआरपी मिलती है। तपस्वी बाबा से उनके भक्त दूरियां बनाना शुरू करते हैं। हर दिन अपनी घटती लोकप्रियता और विरोध को देख तपस्वी बाबा जग्गू के टीवी शो में पीके से खुली बहस करने आने का फैसला करते हैं। यहीं पीके से लंबी बहस के बाद तपस्वी बाबा अपनी हार कबूल करते हैं और पीके को उसका लॉकेट लौटा देते हैं।
टीवी शो 'चंद्र नंदिनी' के एक्टर्स रजत टोकस और श्वेता बसु प्रसाद हाल ही में डीटीएमएम के ऑफिस आए, तो उनसे कई सारी बातें हुईं। उसी के कुछ अंश : Garima.Sharma1@timesgroup.com एक बार फिर रजत टोकस हिस्टोरिकल किरदार में दर्शकों के सामने आ रहे हैं। इससे पहले उन्होंने 'पृथ्वीराज चौहान' और 'जोधा अकबर' जैसे शोज में हिस्टोरिकल करैक्टर्स बखूबी प्ले किए थे। अब 'चंद्र-नंदिनी' में चंद्रगुप्त की भूमिका में नजर वाले रजत का कहना है, 'हमारा यह शो बहुत ही अलग है। इसे नॉर्मल से अलग दिखाने के लिए पूरी टीम घंटों काम करती है। रिसर्च, स्क्रिप्ट, शूटिंग, एक्टिंग... हर लेवल पर काफी मेहनत की गई है।' इसकी बुनियाद नफरत है, तो आपकी नजर में ये कितना काम कर पाएगा? बकौल रजत, 'पसंद आना या ना आना किसी के हाथ में नहीं है। मैटर करता है कि हम इसका प्रेजेंटेशन कैसे करते हैं। अगर आप नफरत को भी एक लॉजिकल रीजन के साथ दिखाते हो, तो लोग इसे भी देखना पसंद करेंगे। ट्रेलर लॉन्च के बाद से ही हमें काफी अच्छा रिस्पॉन्स मिल रहा है। रजत के साथ शो में श्वेता प्रसाद बसु भी हैं। वह नंदिनी का रोल प्ले कर रही हैं। उनका कहना है, 'यहां आपको चंद्र और नंदिनी के बीच जो मतभेद दिखते हैं, उन्हीं के बीच इन दोनों की लवस्टोरी भी पनपती है, तो ये बहुत नेचरल लगता है। मैंने चंद्र गुप्त मौर्य के बारे में कहानियां पढ़ी हैं, लेकिन उनकी लव स्टोरी कभी नहीं दर्शाई गई।' हिंदी भी आती हैं हमें हमसें अधिकतर बातें इंग्लिश में करने वाले रजत से जब हमने ये पूछा कि आप हिंदी में और वो भी एक हिस्टोरिकल शो कर रहे हैं, तो फिर शो में हिंदी बोलने में कोई दिक्कत नहीं आती? इस पर रजत कहते हैं, 'आप जैसा चाहेंगे, हम वैसा कर लेंगे। लेकिन वही ट्रेंड वाली बात है। एक आम धारणा बन गई है कि अगर आप इंग्लिश में बात नहीं कर सकते, तो पढ़े-लिखे नहीं हो।' श्वेता के मुताबिक, 'मैं घर पर बांग्ला में ही बात करती हूं, लेकिन हिंदी बोलते-पढ़ते समय भी काफी कंफर्टेबल फील करती हूं। मैं स्क्रिप्ट्स भी देवनागरी में पढ़ना ही पसंद करती हूं। इंग्लिश तो यूनिवर्सल है ही। मैंने तो तमिल, तेलुगू की फिल्मों में भी काम किया है।' पहली बार कर रही हूं कुछ ऐसा श्वेता ने मूवीज और टीवी शोज दोनों किए हैं, लेकिन यह उनका भी पहला हिस्टोरिकल टीवी शो है। तो कैसा एक्सपीरियंस रहा इसका? इस सवाल पर वह कहती हैं, 'मैं आपसे सहमत हूं कि मैंने कभी हिस्टोरिकल शो नहीं किया है। दरअसल, मुझे पिछले कई सालों से टीवी के ऑफर्स आ रहे थे। ऐसे में ये किरदार मेरे लिए एकदम अलग था। इसके लिए मैंने तलवारबाजी और घुड़सवारी की ट्रेनिंग ली। हिंदी के डिक्शन पर भी मैंने बहुत मेहनत की है।' रजत आप अधिकतर हिस्टोरिकल शोज में ही नजर आते हैं, तो इससे कोई खास लगाव है? रजत के मुताबिक, 'मैं एक्सपेरिमेंट करने के लिए तैयार रहता हूं। अभी बीच में 'नागिन' में एक विलेन टाइप का रोल ऑफर हुआ, तो मैंने वो भी किया। मेरे लिए कोई लिमिट नहीं है कि मुझे ये नहीं करना या वो नहीं करना, हीरो नहीं बनना या विलेन का रोल नहीं करना। इंडस्ट्री में ऐसा हो गया है कि हिस्टोरिकल शो बना रहे हैं, तो अपना बच्चा बैटर कर लेगा, उसी से करवाते हैं। ऐसे में मुझे भी कोई प्रॉब्लम नहीं है।' एक्टिंग के वक्त कुछ नहीं दिखता शो हिस्टोरिकल हो और उसमें हैची कॉस्ट्यूम्स ना हों, ऐसा तो हो ही नहीं सकता। तो इन्हें पहनकर एक्टिंग करना कितना आरामदायक या मुश्किल रहता है? इस बारे रजत बताते हैं कि ये होते तो बहुत हैवी हैं, लेकिन जब हम एक्टिंग करते हैं, तो सारी चीजें भुला देते हैं। कॉस्ट्यूम्स और एक्सेसरीज ही क्या, धूप-छांव, सर्दी-गर्मी या बरसात कुछ भी हो, हमें बस काम करना होता है, सबकुछ भुलाकर। श्वेता ने रियल लोकेशन पर शूट के बारे में बताया कि अभी तो टीम मुंबई में ही शूट कर रही है, लेकिन पता चला है कि शूटिंग बिहार में पाटलीपुत्र की रियल लोकेशन पर भी होगी। आप देखेंगे कि कई शोज में इन दिनों सुपरनेचरल एलिमेंट दिखाया जा रहा है, तो अगर आपको भी अपने शो में कुछ ऐसा प्ले करने को कहा जाए, तो करेंगे? रजत कहते हैं, 'जहां तक हमारी बात है, तो हमें करैक्टर प्ले करने के लिए हायर किया जाता है। हमें जो कहा जाएगा, वो हम करेंगे। श्वेता का कहना है कि चैनल और प्रोडक्शन हाऊस के लिए जरूरी है कि वो अपनी व्यूअरशिप लूज न करें। एक एक्टर के तौर पर हमें जो भी मिलेगा, हम वो करेंगे। अपने रीति-रिवाजों को मत भूलो रजत का जन्म दिल्ली के मुनीरका में हुआ और वह यहीं पले-बढ़े। वह बताते हैं, 'मैं हार्डकोर दिल्लीवाला हूं। सिर्फ दिल्ली आकर इंटरव्यू दे रहा हूं इसलिए नहीं, बल्कि दिल्ली मेरे दिल में बसती है। मेरे मां-बाप यहां रहते हैं। महीने में एक या दो दिन की छुट्टी लेकर मैं पैरंट्स से मिलने आ जाता हूं। मैं छोटी उम्र से ही काम कर रहा हूं, तो फ्रेंड्स कम बना पाया। करीब 18-19 सालों से काम कर रहा हूं, मगर मैं अपने रिचुअल्स को बहुत फॉलो करता हूं। अपने घर के पारंपरिक रीति-रिवाजों को बहुत मानता हूं। मुझे लगता है कि अगर हम अपने अतीत की रिस्पैक्ट करेंगे, तो ही फ्यूचर को डिफाइन कर पाएंगे। क्या रजत को ऐसा लगता है कि वो किसी फिल्म में काम क्यों नहीं करते? इस पर वह कहते हैं, 'मैटर यह करता है कि आप काम करो। काम नहीं करोगे, तो ये आपकी सेहत के लिए अच्छा नहीं होगा। मुझे नहीं लगता है कि ये सब पैसे या प्रॉपर्टी के लिए हो रहा है। आप शांति से अच्छा काम करते रहो, ये जरूरी है।'
अमूमन फिल्म इंडस्ट्री के हर स्टार किड की ख्वाहिश होती है कि वह कभी न कभी अपने पापा के साथ स्क्रीन शेयर करे। संजय दत्त से लेकर अभिषेक बच्चन, शाहिद कपूर, रणबीर कपूर तक ने ऐसा किया, लेकिन इंडस्ट्री के युवा स्टार टाइगर श्रॉफ अपने पापा जैकी श्रॉफ के साथ कोई फिल्म नहीं करना चाहते। जानिए क्यों... आप फिल्म दर फिल्म डांसिंग और ऐक्शन स्टार के रूप में अपना दर्जा बढ़ाते जा रहे हैं। आपकी अगली फिल्म 'मुन्ना माइकल' भी एक डांस फिल्म है। आपको नहीं लगता ऐसे में आपके सामने और बेहतर डांस या ऐक्शन करने का चैलेंज खड़ा हो जाएगा? बिल्कुल, यह चैलेंज तो है ही। हर बार पहले से बेहतर करना बहुत मुश्किल भी है, लेकिन मैं तैयार हूं आगे बढ़ते रहने के लिए। मुझे चुनौतियों से प्यार है। मैं दिन-रात यही सोचता रहता हूं कि और बेहतर क्या करूं! मेरा लक्ष्य क्लियर है। मैं इंजॉय करता हूं ये सब। मुन्ना माइकल के लिए क्या खास तैयारी की? 'मुन्ना माइकल' अर्बन कंटेम्प्ररी फिल्म है। साथ ही मास अपील वाली फिल्म भी है इसलिए दोनों तक के ऑडियंस को अट्रैक्ट करने के लिए मैंने बहुत सारा डांस फॉर्म सीखा। इस फिल्म में पहली बार मैंने टपोरी डांस किया। इसके लिए मास्टर गणेश आचार्या से मुंबई का स्ट्रीट स्टाइल सीखा। फिर मेरा अपना एक डांस स्टाइल है। उसके अलावा माइकल जैक्सन की कुछ स्टाइल कॉपी कर रहा हूं। हिप हॉप, लॉकिंग-पॉपिंग, काफी फ्यूजन है। फिल्म में आप माइकल जैक्सन के फैन बने हैं। पहली बार माइकल जैक्सन के बारे में कम सुना या देखा? जब मैं छोटा था तो वीएचएस बहुत फेमस हुआ करता था। तब मेरी दादी के पास माइकल जैक्सन का एक टेप था। जब मैंने वह देखा, उस दिन से मैं फुल फिदा हो गया माइकल जैक्सन पर। मैं बचपन में कमरा बंद करके छुप-छुप कर माइकल जैक्सन के गानों पर डांस किया करता था। चूंकि मैं बहुत शर्माता था बचपन में तो ये डर लगा रहता था कि कोई देख तो नहीं रहा है। डांस का शौक भी तभी से शुरू हुआ? नहीं, डांस तो मैं चार-पांच साल से ही कर रहा हूं। डांस में इंट्रेस्ट था, लेकिन पहले कर नहीं पाया क्योंकि मेरे पास कोई टीचर नहीं था, और उस वक्त कोई मकसद भी नहीं था। पहले मुझे हमेशा से फुटबॉल प्लेयर बनना था। हीरो बनने की ऐसी कोई इच्छा नहीं थी। फिर जब ऐक्टर बनने का तय किया तो डांस सीखना भी शुरू किया। आपकी जो एक इमेज बन गई है डांस और ऐक्शन हीरो की, उसको आप आगे मेंटेन करना चाहेंगे या ब्रेक करना चाहेंगे? मैं उसे मेंटेन करना चाहूंगा क्योंकि उससे मुझे एक पहचान मिली है। मेरी कोशिश होगी कि केवल लव स्टोरी या ड्रामा करने के बजाय आगे मैं एक्सपेरिमेंट भी करूं लेकिन मेरी जो यह पहचान बनी है ऐक्शन और डांस से, उसे मैं लेकर चलूंगा। मेरे दोनों आइडल ब्रूस ली और माइकल जैक्सन भी इसके लिए मशहूर हैं। डांस फिल्म के तौर पर रेमो डिसूजा की 'एबीसीडी' और 'एबीसीडी 2' काफी हिट हुई थी। आपको लगता है कि आपकी फिल्म की इन फिल्मों से तुलना होगी? बिल्कुल हो सकता है। 'एबीसीडी' और 'एबीसीडी 2' ने एक बेंचमार्क तैयार किया है। मैं खुद रेमो सर की बहुत रिस्पेक्ट करता हूं। मैं उनका बहुत बड़ा फैन हूं। मुन्ना माइकल भी एक डांसिंग फिल्म है तो मैं चाहूंगा कि ये फिल्म भी इतनी सक्सेसफुल हो कि आगे इसकी भी फ्रैंचाइज बने 'एबीसीडी' की तरह। आपकी पिछली फिल्म 'फ्लाइंग जट्ट' इतनी पसंद नहीं की गई। आपके हिसाब से कहां कमी रह गई? मुझे अभी तक समझ में नहीं आता कि 'फ्लाइंड जट्ट' में क्या कमी रह गई, क्योंकि मुझे हर बच्चा फ्लाइंग जट्ट कह कर बुलाता है। बच्चों के माता-पिता, जिससे मैं मिलता हूं, वे कहते हैं कि मेरा बेटा आपका ये पिक्चर हमेशा देखता है। उसे आपका हर स्टेप, हर डायलॉग याद है। उसने आपके कॉस्ट्यूम जैसा ड्रेस बनवा लिया। टीवी पर भी हमारी टीआरपी 'सुल्तान' के बाद सबसे ज्यादा रही। इसलिए मुझे वाकई नहीं समझ आया कि पिक्चर क्यों नहीं चली। 'स्टूडेंट ऑफ द इयर 2' की क्या तैयारियां चल रही हैं? उसमें क्या खास है? 'स्टूडेंट ऑफ द इयर 2' की तैयारी भी साथ में चल रही है, लेकिन उसके बारे में कुछ भी नहीं बता सकता, वरना करन सर मार डालेंगे। 'मुन्ना माइकल' में बाप-बेटे का भी एक अनूठा रिश्ता है। आपको कभी ऐसा लगा कि काश फिल्म में वह रोल आपके पापा करते? ईमानदारी से कहूं तो मैं पापा के साथ काम नहीं करना चाहूंगा, क्योंकि बहुत बड़ी पर्सनैलिटी है उनकी। वह बहुत बड़े हीरो हैं और उनका जो स्क्रीन प्रेजेंस हैं न, वोह बहुत पावरफुल है। अगर वह स्क्रीन पर हैं तो दूसरे को कोई देखता भी नहीं है। इसलिए अगर वह मेरे साथ फिल्म में होंगे तो मुझे कोई देखेगा ही नहीं।
रेखा खान छोटे पर्दे पर भगवान राम और मान जैसे किरदारों से अपनी पहचान बनाने वाले गुरमीत चौधरी बड़े पर्दे पर 'खामोशियां' के बाद अब 'वजह तुम हो' में एक बार फिर बोल्ड अवतार में नजर आने वाले हैं। इस मुलाकात में उन्होंने अपनी आने वाली फिल्म और पत्नी देबीना के साथ अपने रिलेशन के बारे में बात की। साथ ही भगवान राम की इमेज से निकलने की मेहनत और प्यार के बारे में अपनी सोच खुलकर सामने रखी। क्या यह सच है कि फिल्म 'वजह तुम हो' में सना खान के साथ आपके हॉट और बोल्ड सीन के कारण देबीना आपसे रूठ कर घर छोड़कर चले जाने की तैयारी कर चुकी थीं? देबीना बहुत समझदार हैं। अभिनय के क्षेत्र में होने के कारण वह हमारी फील्ड की मांगों और दिक्कतों को समझती हैं, मगर आखिरकार है तो वह भी इंसान ही न। समस्या यह है कि हम सिलेब्रिटीज की जिंदगी में जब भी कुछ घटता है, मीडिया उसे बढ़ा-चढ़ाकर पेश करता है। देखिए, वो जब भी नाराज होती है, मेरी पिटाई कर देती है और इसके लिए भी वह मुझे पहले ही पीट चुकी थीं। हालांकि, उन्हें पता था कि इस फिल्म में इस तरह के दृश्य हैं, मगर जब उन्होंने ये सीन देखे, तो मुझे टपली मारी, चिकोटी काटी और मेरा हाथ जोर से मरोड़ दिया। उन्हें मनाने के लिए मैं उन्हें अपना एटीएम कार्ड दे देता हूं कि जा देबीना! जी ले अपनी जिंदगी। फिर मैं उन्हें थोड़ा ज्यादा समय भी देता हूं। दरअसल, हम पहले दोस्त हैं। एक-दूसरे को खूब समझते हैं, मगर हमारे बीच झगड़े भी हो सकते हैं। आज सोशल मीडिया के जरिए हम फैन्स के इतने नजदीक आ गए हैं कि हम स्टार्स के बारे में हमारे चाहने वालों को भी पता होता है कि हम भी ह्यूमन बीइंग हैं, मगर जहां तक मीडिया की बात है, तो वह कल को ये भी लिख सकता है कि देबीना गुरमीत के इंटीमेट सीन पर चुप क्यों हैं? लगता है, उनके बीच कुछ बचा नहीं है। (हंसते हैं) आपकी फिल्मों को लेकर देबीना कोई असुरक्षा या जलन तो महसूस नहीं करतीं? असल में जो कल तक मेरा ड्रीम था, वह आज उनका बन चुका है। आपको पता है, जब भी मेरी शूटिंग, इंटरव्यू या खास मीटिंग होती है, तो देबीना मेरे कपड़े प्रेस करवाने से लेकर जूते चमकवाने तक हर चीज का पूरा ख्याल रखती हैं। फिर उन्हें सिक्यॉर करना तो मुझ पर निर्भर करता है। अगर मेरा चरित्र खराब है, तो मेरे ऐक्टर होने या न होने से कोई फर्क नहीं पड़ेगा। मैं जैसे ही घर से बाहर निकलूंगा, उनकी असुरक्षा की भावना प्रबल हो जाएगी। ये विश्वास मैंने उनसे जीता है और वह बहुत ही समझदार हैं। जहां तक जलन की बात है, तो मैं बहुत जलता हूं उनके प्यार-मोहब्बत के दृश्यों को लेकर। वह जब भी किसी के साथ रोमांटिक सीन करती हैं, तो मेरे तन-बदन में आग लग जाती है। मैं भले ही कितने ही किसिंग सीन क्यों न दूं, मगर मुझे उनके रोमांटिक सीन बर्दाश्त नहीं हैं। 'खामोशियां' जैसे बोल्ड किरदार के बाद एक बार फिर 'वजह तुम हो' जैसी बोल्ड फिल्म करने के लिए आप क्यों प्रेरित हुए? मैं यह मानता हूं कि फिल्म वही करनी चाहिए, जहां डायरेक्टर और प्रड्यूसर बड़ा हो। मुझे बॉलिवुड आए ज्यादा समय नहीं हुआ है। टी-सीरीज एक बहुत बड़ा बैनर है। डायरेक्टर विशाल पंड्या भी बहुत अच्छे निर्देशक हैं। उन्होंने बैक टु बैक दो हिट फिल्में दी हैं। यह फिल्म सिर्फ सेक्स पर ही आधारित नहीं है। इसका कंटेंट लाइव मर्डर और हॉट गानों के इर्द-गिर्द घूमता है। स्टोरी एक लाइव मर्डर की है, मिस्ट्री सॉल्व होती है कि कैसे यह मर्डर होते हैं। इसका कंटेंट बड़ा स्ट्रॉन्ग है। जब मैंने स्टोरी सुनी, तो मैं तुरंत तैयार हो गया। बड़े बैनर की सबसे अच्छी बात यह होती है कि आपकी फिल्म को एक सही और बड़ी रिलीज मिल जाती है। आपका पहला क्रश कौन था और आपके पहले किस का अनुभव कैसा था? बचपन में मुझे हर लड़की से प्यार हो जाता था। मुझे प्यार नाम से ही प्यार था। मेरी इंग्लिश टीचर इतनी खूबसूरत थीं कि मैं रात भर उन्हीं के बारे में सोचता रहता था। मुझे अपनी इंग्लिश टीचर पर जबर्दस्त क्रश था। हालांकि, मैं बचपन में शर्मीला हुआ करता था, मगर जब मैं टीनेज में आया, तो सेक्स के प्रति उत्सुक हुआ। तब मैं अपने भाई की साइंस की बुक छुप-छुप कर पढ़ा करता था। 17 साल की उम्र में मैंने पहला किस किया था। तब तक मैं बड़ा नॉटी था। पहला किस करने के बाद मुझे दो दिन तक नींद नहीं आई और मैंने खाना-पीना छोड़ दिया था। मेरे घर वाले परेशान थे कि मैं खाना क्यों नहीं खा रहा हूं। आप एक इरॉटिक थ्रिलर में काम कर रहे हैं। निजी जिंदगी में आप प्यार और सेक्स को कैसे देखते है? प्यार भावना, सेक्स, दोस्ती और लगाव का मिश्रण होता है। आप जब किसी से प्यार करते हैं, तो तमाम इमोशंस के साथ करते हैं। मगर मेरा मानना है कि प्यार को आगे बढ़ाने में सेक्स 90 प्रतिशत तक अहम होता है। यही वजह है कि फिल्मों में भी वही चीजें दिखाई जाती हैं। हम रिलेशनशिप में सेक्स की अहमियत को नकार नहीं सकते। आपने अपने करियर की शुरुआत 'रामायण' के श्री राम के रूप में की थी। तो भगवान की इमेज को तोड़ने में आपको कितनी मशक्कत करनी पड़ी? मैं पहला ऐसा ऐक्टर हूं, जिसने एक मायथॉलजी शो किया, जिसे लोगों ने पसंद भी किया और फिर उसके बाद एक से बढ़कर एक हिट शोज दिए। मैं उस इमेज को तोड़ते हुए आगे बढ़ा। असल में मैं हर चीज प्लानिंग के साथ करता हूं। मैं आज यहां बैठा हूं, तो इसकी प्लानिंग मैंने 7 साल पहले कर ली थी। मैं आज भी डायरी में सब लिखता हूं कि मैं क्या करने जा रहा हूं, मैं क्या करूंगा। 2008 में 'रामायण' में एंट्री की थी, तभी मैंने सोच लिया था कि 2014 के अंत तक मुझे बॉलिवुड में एंट्री करनी है। 'रामायण' करने के लिए मुझे सबने मना किया। सास-बहू के सीरियल अगर करता, तो मैं भी उस भीड़ में खो जाता। मुझे मेरे फैन बहुत प्यार करते हैं। अपना टैलंट दिखाने के लिए मैं अपना अलग रास्ता बनाना चाहता था।
पूर्व मॉडल और ऐक्ट्रेस सोफिया हयात चाहती हैं कि उनकी ‘खास दोस्त’ और जानी-मानीं आइटम गर्ल राखी सावंत इस साल शादी के बंधन में बंध जाएं। इतना ही नहीं, सोफिया ने कहा कि राखी अंदर से एक संत हैं, उनका जीवनसाथी खुश रहेगा। सोफिया ने कहा, ‘राखी सावंत बहुत ही मेहनती हैं। वह नदी की तरह हैं, जो हमेशा बहती रहती हैं और कभी रुकती नहीं। प्रत्येक लड़की को राखी को अपना नैतिक मॉडल बनाना चाहिए। मैं भाग्यशाली हूं कि वह मेरी खास दोस्त हैं।’ सोफिया ने आगे कहा, ‘लेकिन, इन दिनों मैं उन्हें लेकर परेशान हूं। मैं चाहती हूं कि वह जल्द से जल्द शादी कर लें, काश! इसी साल। मैं उनके लिए सही शख्स की तलाश में हूं।’ राखी ‘क्रेजी 4’ और ‘1920’ जैसी फिल्मों में आइटम सॉन्ग कर चुकी हैं। इससे पहले वह रिऐलिटी शो ‘राखी का स्वयंवर’ में भी नजर आई थीं, जिसमें उन्होंने इलेश परुजनवाला को शादी के लिए चुना था, लेकिन इसके बाद वे अलग हो गए। पिछले साल राखी एक इंटरव्यू में इस बात का खुलासा कर चुकी हैं कि उन्होंने इलेश को पैसों की वजह से चुना था। राखी का पक्ष लेते हुए सोफिया ने कहा, ‘मुझे लगता है कि राखी को गलत समझा जाता है। भले ही वह ‘सेक्स सिम्बल’ लगती हों, लेकिन अंदर से वह संत हैं। उनसे शादी करने वाला व्यक्ति भाग्यशाली होगा।’ सोफिया ‘वेलकम : बाजी मेहमान नवाजी की’, ‘बिग बॉस 7’ और ‘कॉमिडी नाइट बचाओ’ जैसे टीवी शोज़ में काम कर चुकी हैं।
'सरकार 3' के ट्रेलर लॉन्च के मौके पर फिल्म के निर्देशक राम गोपाल वर्मा ने अमिताभ बच्चन के अभिनय की खूब तारीफ की। रामू ने यह भी कहा कि पिछले एक दशक से बिग बी के साथ काम करने वाले फिल्म मेकर उनकी ऐंग्री यंग मैन वाली खासियत को भूल गए हैं। अपनी तारीफ सुनकर अमिताभ बच्चन ने अपने अच्छे अभिनय का श्रेय फिल्म के निर्देशक और लेखक को दिया। अमिताभ कहते हैं, 'इतना अच्छा अभिनय मैं इसलिए कर पाता हूं क्योंकि फिल्म के लेखक उस किरदार को बहुत अच्छी तरह लिखते हैं और निर्देशक उसे खूबसूरती से निर्देशित करते हैं। बतौर अभिनेता कई दफा जब हम किसी किरदार के लिए घर से तैयारी करके आते हैं और सेट पर निर्देशक हमें किसी और ढंग से उस किरदार को निभाने के लिए कहते हैं तब हमें समझ में आता है कि घर में की कई तैयारी कितने गलत ढंग की गई थी।' बिग बी की माने तो एक बार फिल्म की शूटिंग शुरू हो गई तब वह सिर्फ फिल्म के निर्देशक की सुनते हैं, फिल्म के सेट पर जाने के बाद फिल्म की कहानी और अपने किरदार को लेकर वह किसी भी तरह की कोई बहस नहीं करते हैं। अमिताभ कहते हैं, 'अगर मुझे कभी किसी फिल्म की कहानी या सीन में कोई ऐतराज या समस्या है या फिल्म की कहानी से किसी बात को लेकर सहमत नहीं हूं तो मैं यह बात फिल्म के नैरेशन के दौरान ही कह देता हूं। एक बार फिल्म जब ऑन फ्लोर आ जाती है तो निर्देशक के हिसाब से ही काम करता हूं।' बिग बी आगे कहते हैं, 'किसी फिल्म को करने से पहले मेरे लिए जरूरी होता है फिल्म की कहानी और किरदार में विश्वास करना। अब 'सरकार 3' की ही बात ले लीजिये, शूटिंग से पहले मैंने रामू के साथ फिल्म को लेकर कई व्यक्तिगत बैठकें की और उस दौरान बातचीत में असल जिंदगी के पावरफुल लोगों के बारे में बात कर हम कई तरह की बारीकियों से अवगत हुए। असल जिंदगी में जो चीजें आसान नजर आती हैं उन्हें परदे पर उतारना उतना आसान नहीं होता है।' अमिताभ बच्चन की फिल्म 'सरकार 3' सिनेमाघरों में 7 अप्रैल को रिलीस होगी। फिल्म में जैकी श्रॉफ, रोनित रॉय, मनोज बाजपेयी, यामी गौतम, अमित साध, सुप्रिया पाठक और रोहणी हत्तंगड़ी भी अहम किरदारों में नजर आएंगे।
क्रिकेटर से पॉलिटिशन बने नवजोत सिंह सिद्धू 'द कपिल शर्मा शो' नहीं छोड़ रहे हैं, जिसमें वह एक स्पेशल जज की भूमिका में हमें नज़र आते हैं। 'द कपिल शर्मा शो' की क्रिएटिव प्रड्यूसर प्रीति सिमोस ने टाइम्स ऑफ इंडिया को बताया है कि सिद्धू यह शो नहीं छोड़ रहे और शो छोड़ने की यह खबर गलत है। नवजोत सिंह सिद्धू अपने पॉलिटिकल उठा-पटक को लेकर पिछले कुछ समय से काफी चर्चा में हैं। नवजोत सिंह सिद्धू ने हाल ही में सिद्धू ने बीजेपी से इस्तीफा देकर अपनी अलग पार्टी 'आवाज-ए-पंजाब मोर्चा' का गठन किया है। सिद्धू की पत्नी नवजोत कौर ने कहा था कि अब उनके पति सिद्धू पूरी तरह पंजाब की राजनीति पर फोकस करेंगे, जहां अगले साल विधानसभा चुनाव होने वाले हैं। इसके बाद ही यह खबरें आने लगीं कि अपने पॉलिटिकल करियर के लिए वह इस शो को छोड़ सकते हैं। जब हमने इस बारे में प्रीति से बात की तो उन्होंने मेसेज पर जवाब देते हुए कहा, 'यह खबर गलत है।' कपिल शर्मा के कॉमिडी शो के साथ वह काफी लंबे समय से जुड़े रहे हैं। 22 जून 2013 से कलर्स चैनल पर शुरू हुए कॉमिडी शो 'कॉमिडी नाइट्स विद कपिल' में सिद्धू जज की भूमिका में थे और इस शो के खत्म होने के बाद सोनी टीवी पर कपिल शर्मा के नए शो 'द कपिल शर्मा शो' में भी वह जज की भूमिका निभा रहे हैं।
फिल्मकार करण जौहर ने उन खबरों का खंडन किया है कि पाकिस्तानी ऐक्टर फवाद खान 'कॉफी विद करण' के आगामी पांचवें सीजन की पहली कड़ी में दिखेंगे। निर्देशक ने अगले सीजन के लिए शूटिंग शुरु कर दी है, जो अगले महीने प्रसारित होगा। फवाद धर्मा प्रॉडक्शंस की फिल्म 'कपूर ऐंड सन्स' में काम कर चुके हैं। करण जौहर निर्देशित 'ऐ दिल है मुश्किल' में भी फवाद की छोटी सी भूमिका है। इस बात की जोरदार अफवाह है कि वह जौहर के टॉक शो में पहले अतिथि होंगे। इस बारे में पूछे जाने पर जौहर ने कहा, 'नहीं। इस सीजन में कौन से स्टार का कॉम्बिनेशन शो में आएगा उसे अब तक हमने तय नहीं किया है। उस बारे में काफी कुछ अटकलबाजी हो रही है, लेकिन हम पहली कड़ी पर ध्यान केंद्रित कर रहे हैं और इसकी शीघ्र घोषणा करेंगे।'
बॉलिवुड अभिनेता संजय दत्त इन दिनों अपनी फिल्म 'भूमि' की शूटिंग में जी जान से जुटे हैं। फिल्म की शूटिंग इस समय चंबल घाटी में की जा रही है। फिल्म की शूटिंग के दौरान एक ऐक्शन सीन करते समय संजय दत्त की पसलियों में फ्रैक्चर हुआ है जिसकी वजह से संजय दर्द से जूझ रहे हैं। दरअसल, ऐक्शन सीन के दौरान गुंडों का एक समूह संजय पर हमला करता है और इसी सीन के तुरंत बाद उनके पसलियों में दर्द होने लगा। संजय को पहले इस दर्द के बारे में कुछ समझ में नहीं आया, उन्हें लगा कोई सामान्य चोट है जो थोड़ी देर में ठीक हो जाएगी। दर्द कम न होने पर संजय ने एक पेनकिलर टैबलट खाई और शूटिंग दोबारा शुरू कर दी। पेनकिलर लेने के बाद भी जब संजय का कम नहीं हुआ तब उन्हें अस्पताल ले जाया गया, जहां उनका एक्स-रे करवाया गया जिसके बाद डॉक्टर ने बताया कि उन्हें फ्रैक्चर हुआ है। फिलहाल संजय दवाईयां ले रहे हैं और डॉक्टर ने उन्हें आराम करने की सलाह दी है। संजय दत्त अपनी फिल्म की पूरी शूटिंग इस महीने के अंत तक खत्म करना चाहते थे। वैसे यह कोई पहला मौका नहीं है जब 'भूमि' की शूटिंग के दौरान संजय को चोट लगी है, कुछ दिन पहले भी शूट के दौरान ही एक खंभे से टकराने की वजह से उनके सिर में चोट लग गई थी। संजय दत्त इस समय रिब (पसली) फ्रैक्चर से जूझ रहे हैं लेकिन इसके बावजूद उन्होंने शूटिंग से ब्रेक न लेने का निर्णय लिया है। फिल्म के प्रड्यूसर भूषण कुमार कहते हैं, 'हम संजय की सराहना करते हैं कि दर्द के बावजूद वह लगातार शूटिंग कर रहे हैं। वह सही मायनों में असाधारण व्यक्ति और अभिनेता हैं। फिल्म के को-प्रड्यूसर संदीप सिंह कहते हैं, 'हम चंबल घाटी में फिल्म के क्लाइमैक्स की शूटिंग कर रहे थे और संजय को एक ऐक्शन सीन करना था। इसी दौरान उन्हें पसली में चोट लग गई। वह इस समय काफी दर्द में हैं लेकिन ब्रेक नहीं ले रहे हैं। बाद में जब वह डॉक्टर के पास गए तो एक्स रे में हेयरलाइन फ्रैक्चर सामने आया। हम फिल्म का शूट रोकना चाहते थे लेकिन बाबा (संजय) ने ऐसा करने से मना कर दिया। यह उनकी तरफ से प्रशंसा योग्य कदम है।' संजय दत्त की फिल्म 'भूमि' 4 अगस्त को सिनेमाघरों में रिलीज होगी। फिल्म एक बदले और पिता और बेटी के खूबसूरत रिश्ते की कहानी है। फिल्म की ज्यादातर शूटिंग उत्तर प्रदेश में हुई है। 'भूमि' में अदिति राव हैदरी संजय की बेटी की भूमिका में नजर आएंगी। गौरतलब हैं कि आगरा में फिल्म की शूटिंग के दौरान संजय दत्त के बाउंसर्स ने कुछ मीडिया वालों के साथ मारपीट की थी जिसके बाद हंगामा खड़ा हो गया था, इस हंगामे में कुछ पत्रकार घायल भी हो गए थे। बाद में मामला बढ़ता देख संजय दत्त आगे आए। फिल्म के निर्देशक उमंग कुमार और संजय दत्त ने पत्रकारों से मुलाकात की और उनसे माफी भी मांगी। तब जाकर कहीं मामला शांत हो पाया था।
एजे का प्लान है कि विशी डॉन के सामने एजे बनकर पेश हो जाए और उसकी बहन से शादी करने की हामी भर दी। एजे को लगता है अगर ऐसा होता है तो डॉन भारत में अपने गैंग के गुंडों को भेजना बंद कर देगा और इससे अनुषा की जान को भी खतरा नहीं रहेगा। विशी को बैंकाक पहुंचकर डॉन से मिलना होता है, लेकिन होता कुछ और है। विशी एयरपोर्ट तो आता है, लेकिन बैंकाक एयरपोर्ट पर एजे उसे इंडिया वापस भेज देता है और खुद डॉन के पास पहुंच जाता है, यहीं डॉन और उसकी बहन धोखा खा जाते है। एक दिन जब डॉन के खास गुर्गे की मुंबई में हत्या हो जाती है तो डॉन के शक की सुई एजे पर जाकर थम जाती है। डॉन के आदमी इंडिया से एजे की वाइफ और उसके नवजात शिशु को ले आते हैं। डॉन के सामने एजे जब अपनी असलियत बताता है तो डॉन उसे अनुषा और उसके बेटे को अपने कब्जे में होने की खबर देता है। डॉन और उसके गैंग के साथ एजे अकेला भिड़ता है। करीब 20 मिनट तक चले फाइट सीन के बाद एजे की जीत होती है। डॉन और उसकी बहन मारे जाते हैं। एजे अपनी वाइफ और बच्चे के साथ इंडिया लौट आता है, जहां एयरपोर्ट पर विशी, मूसा और खुशी उनके वेलकम के लिए पहले से खड़े हैं।
बॉलिवुड के कई फेमस गानों को अपनी रुहानी आवाज और यादगार बोल देने वाले गीतकार और गायक अमिताभ भट्टाचार्य ने म्यूजिक के क्षेत्र में अपना एक अलग मुकाम बना लिया है। साल 2008 में फिल्म ‘आमिर’ से अपने करियर की शुरुआत करने वाले अमिताभ ने अनुराग कश्यप की ‘देव डी’ में सफलता का पहला स्वाद चखा। हालिया रिलीज फिल्म ‘ऐ दिल है मुश्किल’ के गानों की सुपर सक्सेस के बाद अब वह फिल्म ‘दंगल’ के गाने ‘हानिकारक बापू’ को लेकर चर्चा में हैं। इसी बारे में अमिताभ से हुई हमारी खास बातचीत : आमिर खान अपने परफैक्शन के लिए जाने जाते हैं। उनके साथ काम करने का एक्सपीरियंस कैसा रहा? क्या आपने प्रेशर महसूस किया? मैं इससे पहले भी आमिर के साथ काम कर चुका हूं, लेकिन कभी इतने डीटेल्ड तरीके से काम नहीं किया था। यह पहली बार था, जब उनके साथ बैठ कर काफी विस्तार से बातचीत हुई। हम सभी जानते हैं कि आमिर अपनी हर चीज में परफैक्शन चाहते हैं। मैं इसे प्रेशर का तो नाम नहीं दूंगा, लेकिन हां! थोड़ा टेंशन में तो था, क्योंकि मुझे उनके सामने बेहतर काम करके दिखाना था। मैं यह मानता हूं कि हर प्रोजेक्ट, फिल्म, म्यूजिक या स्क्रिप्ट का अपना एक मोमेंट होता है। 'दंगल' में भी कुछ ऐसा ही हुआ। म्यूजिक पर काम करने के मकसद से मैं, प्रीतम दा, फिल्म के डायरेक्टर और आमिर खान पंचगनी पहुंचे। पहले दिन से ही चीजें सही होने लगीं और बड़ी ही सहजता से इस फिल्म का म्यूजिक तैयार हो गया। एक तरफ 'ऐ दिल है मुश्किल' का 'बुलैया' जैसा इंटेंस और सूफियाना गीत और दूसरी तरफ 'हानिकारक बापू' जैसा अलग तरह का गाना। काफी कंट्रास्ट दिखता है आपकी लेखनी में। लेखन कैसा होगा, यह प्रॉजेक्ट पर निर्भर करता है। एक प्रॉजेक्ट में जैसी एनर्जी, कैरेक्टर और सिचुएशन की डिमांड होती है, उसी के हिसाब से गाने तैयार किए जाते हैं। मैं खुद को टेक्निशियन ज्यादा और आर्टिस्ट कम मानता हूं। मेरे सामने प्रॉजेक्ट की जो सिचुएशन और कंडीशन होती है, मैं उसी के हिसाब से उन्हें गाने लिख कर देता हूं। मेरे गानों में आपने महसूस किया होगा कि बोलचाल की भाषा और शब्दों का इस्तेमाल ज्यादा होता है। उदाहरण के तौर पर मैं चांद-तारों या शहनाई के बजाए पुंगी, ओफ्फो, इमोशनल अत्याचार, हेलिकॉप्टर, चाय में डूबा बिस्कुट जैसे शब्दों का इस्तेमाल करना पसंद करता हूं, क्योंकि मैं सोचता हूं कि लोग आम बोलचाल में जिन शब्दों का ज्यादा इस्तेमाल करते हैं, अगर वो गाने में आ जाएं, तो लोग ज्यादा खुश होंगे और उस शब्द और गाने से खुद को कनेक्ट कर पाएंगे। मैं ऐसे ही एक्सपेरिमेंट करता रहता हूं और खुशनसीब हूं कि मेरे डायरेक्टर्स को यह पसंद भी आता है। आपकी और अमित त्रिवेदी की जुगलबंदी हमेशा से जबर्दस्त रही है। कितना कंफर्ट जोन बन गया है उनके साथ आपका? अमित को मैं अपने स्ट्रगल के दिनों से जानता हूं। इंडस्ट्री में आने से 10 साल पहले ही हमारी दोस्ती हो गई थी। सच कहूं तो अमित ने ही मेरे अंदर के राइटर को खोजा है। हमने साथ में कई बेहतरीन धुनें तैयार की हैं। एक क्रिएटर के तौर पर जब आपके प्रॉजेक्ट्स को सराहना नहीं मिलती है, तो कितनी तकलीफ होती है? मैं यह मानता हूं कि अगर कोई गाना नहीं चलता है, तो इसका सबसे बुरा असर कंपोजर पर पड़ता है। राइटर पर इसका कोई खास असर नहीं पड़ता। हां, निजी तौर पर मुझे जरूर बहुत बुरा लगता है जब मेरा कोई गाना नहीं चल पाता है। अब 'बॉम्बे वेलवेट' की ही बात करें, तो अमित त्रिवेदी ने उसके गाने की धुन पर बहुत मेहनत की थी, मगर फिल्म के साथ-साथ गाने को भी लोगों ने पसंद नहीं किया। अमित को जितना धक्का लगा था, मैं तो केवल उसका 10 पर्सेंट ही महसूस कर पाया। अब यह सिलसिला बन गया है कि आपके द्वारा लिखे गए कई गाने चलते हैं और कई नहीं चलते हैं। आप इसे स्वीकार करें और आगे बढ़ें। कई लोगों को कंप्लेन रहती है कि आज के दौर में गीतों से मेलोडी गायब है। आपका क्या मानना है? मेरा नजरिया हमेशा से टेक्निकल रहता है। मैं मानता हूं कि उस दौर की तरह ही हमारे म्यूजिशियन भी टैलेंटेड हैं, लेकिन क्या है ना कि पहले हर चीज को समय दिया जाता था। एक गाने पर धुन बनती थी, उसे लिखा जाता था, फिर सिंगर आकर रिहर्सल करते थे, काफी सिटिंग्स हुआ करते थे, तब जाकर गाना बनता था। मगर अब चीजें बहुत फास्ट हो गई हैं और प्रोड्यूज भी काफी बढ़ गया है। रोज हजारों की तादाद में म्यूजिक तैयार हो रहा है। तो कहीं न कहीं आपकी एनर्जी डायवर्ट होती जा रही है। उस दौर की ऑडियंस के पास भी वक्त होता था। वो गानों को सुनने के साथ-साथ ऑब्जर्व भी करते थे, लेकिन अब तो लोगों के पास किसी चीज को ऑब्जर्व करने का टाइम ही नहीं है। इस फिल्म के लिए आपने कितने गाने लिखे हैं? खासतौर से 'हानिकारक बापू' के बारे में थोड़ा कुछ बताएं। 'दंगल' के लिए मैंने पांच गाने लिखे हैं। 'हानिकारक बापू' गाने के पीछे आइडिया यही था कि इसे एक ट्रेनिंग सॉन्ग की शक्ल देने के बजाए उस सिचुएशन के साथ थोड़ा ट्विस्ट किया जाए। हमने सोचा थोड़ा क्विर्की सॉन्ग हो, जिसमें फोक का भी टच हो। इस दौरान आइडिया हिटलर और कड़क बापू पर ही चल रहा था। सभी सोच रहे थे, तभी मैंने कहीं एक ऐड देखा कि फलां चीज स्वास्थ्य के लिए हानिकारक है। तो मैंने बापू को वहां फिक्स करने की सोची।
एक लंबे अरसे से मलाइका अरोड़ा के साथ अपने डिवॉर्स की खबरों को लेकर चर्चा में रहे अरबाज खान इन दिनों अपनी नई फिल्म 'जीना इसी का नाम है' से सुर्खियों में हैं। इस मुलाकात में उन्होंने हमसे कई मुद्दों पर बात की। प्रॉडक्शन, डायरेक्शन, ऐक्टिंग में आपकी पहली पसंद क्या है? मैं यह बात बिल्कुल पसंद नहीं करता कि मुझे एक खास इमेज या फील्ड से जोड़कर देखा जाए, वैसे भी फिल्म इंडस्ट्री अब पहले जैसी नहीं रही जहां आप अपने पूरे करियर में एक काम के साथ ही बंधना पंसद करते थे। अब आपको अगर इंडस्ट्री में लंबी पारी खेलनी है और आप चाहते हैं कि आपकी पहचान बरकरार रहे तो आपका एक फील्ड में रहकर ऐसा कर पाना मुमकिन नहीं है। मैं भी इस इंडस्ट्री में बीस-पच्चीस सालों से हूं, लेकिन आज तक किसी एक इमेज में कभी नहीं बंधा और न आने वाले वक्त में ऐसा करना चाहूंगा, बल्कि मेरा तो यही मानना है प्रॉडक्शन, डायरेक्शन और ऐक्टिंग एक सिक्के के अलग-अलग पहलू हैं। मेरा मानना है कि कैमरा फेस करने से पहले कैमरे के पीछे क्या होता है यह जानना भी जरूरी है। मल्टिप्लेक्स कल्चर आने के बावजूद उन फिल्मों को पसंदीदा स्क्रीन्स नहीं मिल पाते जिनका बजट सीमित होता है और जिनमें कोई बड़ा नाम नहीं होता। क्या कहना चाहेंगे? ऐसा पहले भी होता रहा है और आगे भी यही सीन रहने वाला है। अगर आप सीमित बजट में बॉक्स ऑफिस पर बिक रहे मसालों की भीड़ से हटकर नंबर वन स्टार्स की गैरमौजूदगी में कुछ नया और अलग कर रहे हैं तो आपको यह जोखिम तो उठाना ही पड़ेगा। वैसे अगर मल्टिप्लेक्स कल्चर की बात करें तो इसका यह फायदा तो हुआ ही है कि अब ऐसी प्रयोगवादी फिल्मों को स्क्रीन मिलने लगे हैं। वैसे भी अगर हम सीमित बजट में फिल्म बनाते हैं तो फिल्म की शुरुआत कम स्क्रीन्स में ही करना फायदेमंद रहता है। अगर आपकी फिल्म में जान है और बॉक्स ऑफिस कलेक्शन अच्छा है तो फिल्म रिलीज होने के बाद यही मल्टिप्लेक्स वाले उन फिल्मों के शो में इजाफा भी कर देते हैं। माना जाता है कि अगर पर्सनल लाइफ में सब कछ ठीकठाक न हो, तो उसका सीधा असर आपके काम पर पड़ता है। मैं समझ गया हूं आपका इशारा किस ओर है। अगर आप जानना चाहते हैं, इस बारे में मेरी सोच क्या है तो मैं बस यहीं कहूंगा कि अगर आप काम पर आ गए हैं तो वहां आकर सिर्फ काम के बारे में सोचिए, बाकी सब कुछ पीछे छोड़ आइए। सब कुछ ठीक हो जाएगा। वैसे मैं इन दिनों अपने काम में बिजी हूं, फालतू बातें सोचने के लिए मेरे पास वक्त नहीं। ग्लैमर इंडस्ट्री के टॉप स्टार्स नए बैनर और डायरेक्टर के साथ फिल्में करने से क्यों कतराते हैं? मैं ऐसा नहीं मानता। हमारी अपनी प्रॉडक्शन कंपनी है। अगर कोई यंग डायरेक्टर पावरफुल स्क्रिप्ट के साथ हमें अप्रोच करता है और हमें स्क्रिप्ट में दम लगता है तो हम उसके साथ फिल्म बनाने को राजी हो जाते हैं। हमनें 'दबंग' की शुरुआत नए डायरेक्टर के साथ की। मेरी फिल्म 'जीना इसी का नाम है' भी नए निर्देशक की ही फिल्म है। इस फिल्म के बारे में कुछ बताएं? बचपन से मुकेश साहब का गाया गाना 'किसी की मुस्कराहटों पर हो निसार, किसी का दर्द मिल सके तो ले उधार' मेरा पसंदीदा गाना रहा है। पिछले साल यंग डायरेक्टर केशव पन्नेरी जब मुझे अपनी इस फिल्म की कहानी और मेरा किरदार सुना रहे थे, उस वक्त मेरे जेहन में इसी गाने का पहला अंतरा आ रहा था, बाद में मुझे केशव ने बताया कि इस फिल्म का शीर्षक 'जीना इसी का नाम है' है और यह जिंदगी के फलसफे पर आधारित है। 'दबंग' की अभूतपूर्व कामयाबी के बाद खबर आई थी कि आपने 'दबंग' के एक से दस तक सभी शीर्षक अपने बैनर के लिए रिर्जव करा लिए हैं। मेरे किसी इंटरव्यू में मुझ से 'दबंग' को लेकर सवाल न हो ऐसा नहीं हुआ। मैं हैरान था कि अब तक 'दबंग' का जिक्र क्यों नहीं आया। मैंने 'दबंग' के कितने नंबर तक के शीर्षक अपनी कंपनी के नाम रिजर्व कराए हैं, इस बारे में बात करने का कोई मतलब नहीं। हां, यह तय है कि 'दबंग 3' जरूर बनेगी। इस फिल्म की स्क्रिप्ट पर काम शुरू हो चुका है। स्क्रिप्ट और किरदारों में कुछ बदलाव भी होगा, मगर इस फिल्म के बारे में हम अगली बार बात करेंगे। आपकी नजर में 'जीना इसी का नाम की यूएसपी क्या है? एक अलग तरह की कहानी, जिसे आप फैमिली और फ्रेंड्स के साथ देखें या फिर किसी और के साथ, फिल्म की कहानी और किरदार आपको अपनेपन का अहसास देंगे। इस फिल्म की सबसे बडी यूएसपी यही है कि फिल्म का कोई एक किरदार आपको अपनी जिदंगी में भी अपने पास दिखाई देगा।
मयंक शुक्ला, लखनऊ वह पर्दे पर जितनी उम्दा ऐक्ट्रेस हैं, पर्दे के पीछे उतनी ही बेहतरीन कथक डांसर भी हैं। पर्दे पर वह जितनी सहजता से अपने एक्सप्रेशंस बदलती हैं, कथक की अलग-अलग मुद्राओं को पेश करने में भी उतनी ही माहिर हैं। ऐक्टिंग जहां उनके लिए अपना टैलंट दिखाने का जरिया है, वहीं कथक खुद को निखारने का तरीका। ऐक्ट्रेस प्राची शाह पांड्या इन दोनों पहलुओं को काफी बेहतर तरीके से संभालती हैं। ‘क्योंकि सास भी कभी बहू थी’, ‘कुंडली’ और ‘इस प्यार को क्या नाम दूं’ जैसे कई हिट सीरियल्स कर चुकीं ऐक्ट्रेस प्राची शाह ‘स्टूडेंट ऑफ द इयर’, ‘राजा नटवरलाल’ और ‘एबीसीडी 2’ जैसी फिल्मों में भी अपना ऐक्टिंग टैलंट दिखा चुकीं हैं। इन दिनों सीरियल ‘स्वाभिमान-एक श्रृंगार’ सीरियल में एक इंडिपेंडेंट मां का किरदार निभा रहीं प्राची पिछले दिनों सीरियल के प्रमोशन के सिलसिले में लखनऊ पहुंचीं। इस दौरान उन्होंने अपने कथक प्रेम, ऐक्टिंग के सफर के साथ-साथ कास्टिंग काउच जैसे गंभीर मुद्दों पर भी चर्चा की। संस्कृति में मिलावट अच्छी नहीं हाल ही में एक मिनट में सबसे ज्यादा कथक चक्कर लगाने के लिए प्राची का नाम गिनेस बुक ऑफ वर्ल्ड रेकॉर्ड्स में दर्ज हुआ। प्राची को भारत सरकार की ओर से कथक ऐम्बैसडर भी बनाया गया है। प्राची भारत सरकारी की ओर से कई देशों में कल्चरल इवेंट्स पर कथक परफॉर्म कर चुकी हैं। मौजूदा दौर में वेस्टर्न डांस के मुकाबले कथक की पोजिशन के बारे में प्राची कहती हैं कि कथक को लेकर लोगों की सीरियसनेस कम हो गई है। इसकी बड़ी वजह आजकल के रिऐलिटी शोज हैं जोकि कथक में भी फ्यूजन की मिलावट करके दर्शकों के सामने पेश करते हैं। प्राची ने कहा, 'कई बार मुझसे भी डांसिंग नंबर्स पर कथक पेश करने के लिए कहा गया, मगर मैंने साफ इनकार कर दिया। मैं तो रिकॉर्डिंग्स पर भी परफॉर्म नहीं करती, जब तक म्यूजिशंस लाइव परफॉर्म नहीं करते। मैंने देखा है कि छोटे-छोटे बच्चे ऊट-पटांग ड्रेसेज में कथक परफॉर्म कर रहे हैं। इसमें बच्चों की नहीं बल्कि उन्हें सिखाने वालों की गलती है।' उन्होंने आगे कहा कि कथक का अपना एक माहौल होता है जिसमें ड्रेस और म्यूजिक की भी अहमियत होती है। उनका मानना है कि अगर एक गणेश जी की मूर्ति है तो आप अपनी क्रिएटिविटी से उसे डेकोरेट कर सकते हैं लेकिन उसका रूप नहीं बदल सकते। उन्होंने कहा, 'हालांकि मैं वेस्टर्न कल्चर के खिलाफ नहीं हूं पर मेरा मानना है कि इसके चलते हमारी संस्कृति में किसी तरह की मिलावट न हो।' टीवी में एक ही तरह के रोल हैं प्राची सीरियल ‘स्वाभिमान...’ में अपने रोल को काफी चैलेंजिंग बताती हैं लेकिन साथ ही वह यह भी कहती हैं कि आजकल टीवी में मुझे मिलने वाले दस में से नौ रोल एक जैसे होते हैं। ऐसे में एक ऐक्टर के पास दो ही चॉइस होती है, या तो वह उनमें से कोई एक रोल चुन ले, या फिर घर में बैठे। भगवान का शुक्र है कि मेरे पास मेरा डांस ट्रूप है तो मेरे पास ऐक्टिंग के अलावा भी करने को काफी कुछ है लेकिन कई ऐक्टर्स के साथ ऐसा नहीं है। टीवी में मां के रोल मिलने के सवाल पर प्राची कहती हैं कि टीवी के दर्शक आपको जिस रोल में पसंद करते हैं आपको बार-बार वैसे ही रोल ऑफर होते हैं। मैं दो साल बाद टीवी पर वापसी कर रही हूं। इन दो वर्षों में मुझे माइथॉलजी, सुपरनैचुरल, लड़के की मां, लड़की की मां जैसे ही रोल ऑफर हो रहे थे। उनमें से मुझे स्वाभिमान का किरदार जंचा और मैंने इसके लिए हां कह दिया। करियर का डर डिप्रेस कर देता है महिलाओं पर हो रहे अत्याचार और इंडस्ट्री में कास्टिंग काउच के सवाल पर प्राची कहती हैं कि ये उन लोगों की बीमार मानसिकता को दिखाता है। इसके अलावा कई बार लड़कियां घरवालों की मर्जी के खिलाफ इस फील्ड में आती हैं। ऐसे में खुद को प्रूव करने और ऐक्टिंग का चांस पाने की जल्दी में भी कुछ लोग कॉम्प्रमाइज कर लेते हैं। हमें इन सब बातों पर ध्यान देना चाहिए। कोई भी मौका आपके स्वाभिमान से बड़ा नहीं होता। इसकी दूसरी वजह यह भी है कि लोग सही वक्त इस तरह की बातों के खिलाफ आवाज नहीं उठाते। अगर सही वक्त पर इसके खिलाफ ऐक्शन लिया जाए तो कास्टिंग काउच करने वालों को न सिर्फ सजा मिलेगी बल्कि बाकी लोगों को भी सबक मिलेगा। मैं पैर्ंट्स से भी यह बात कहना चाहती हूं कि बच्चों पर किसी भी तरह का प्रेशर न डालें। अगर वे ऐक्टिंग करना चाहते हैं तो उन्हें कम से कम एक मौका जरूर दें और उसमें भी उन पर सफल होने का प्रेशर न डालें।
'कल हो न हो' और 'डी-डे' जैसी कामयाब फिल्में दे चुके निखिल आडवाणी इन दिनों अपने एक टीवी प्रॉजेक्ट में व्यस्त हैं। निखिल स्टार प्लस के साथ मिलकर करगिल युद्ध पर आधारित 'पीओडब्लू-बंदी युद्ध के' टीवी सीरीज ले कर आ रहे हैं। यह शो करगिल युद्ध के दौरान गुम हुए दो सैनिकों के परिवारों की कहानी है, जो अमेरिकी 'टीवी सीरीज होमलैंड' पर आधारित है। P.O.W. !! This is HUGE, takes Indian TV to the next level! @nikkhiladvani @sandymridul @Purab_Kohli @_Amrita_Puri https://t.co/RxsC6I4rPm — VISHAL DADLANI (@VishalDadlani) September 24, 2016 हाल ही में स्टार प्लस पर इस शो का ट्रेलर लॉन्च हुआ। यह शो अक्टूबर में इस चैनल पर लॉन्च होगा।
कभी गंभीर, तो कभी खिल-खिलाकर हंसने वाली समीक्षा जायसवाल इन दिनों 'जिंदगी की महक' में नजर आ रही हैं। बेशक इंडस्ट्री में नई हैं, लेकिन उनके सपने बड़े हैं। डीटीएमएम के ऑफिस आई समीक्षा से एक बातचीत: Garima.Sharma1@timesgroup.com शायद ही कोई ऐसा दिन हो जब उसकी रसोई से लजीज खाने की महक न आती हो। कढ़ाई और चमचा तो जैसे उसके खास दोस्त बन गए हैं। हम बात कर रहे हैं महक की। जीटीवी के शो जिंदगी की महक में महक का रोल अदा कर रही हैं समीक्षा। वह बताती हैं, 'ये मेरा पहला ब्रेक है। इस शो से ही मैंने अपने करियर की शुरुआत की है। मैंने इलैक्ट्रॉनिक मीडिया का कोर्स भी किया है। एक्टिंग में रुचि शुरू से ही थी, पढ़ाई करते-करते भी ऑडिशंस दे रही थी। इस शो के लिए जब मुझे कॉन्टेक्ट किया गया, तो मैं इंदौर में थी। मैंने ऑडिशन दिया और सिलेक्शन हो गया। मैं काफी मेहनत कर रही हूं जिससे दर्शकों को मेरा किरदार पसंद आए।' अपनी वैल्यू जानें घरेलू महिलाएं शो में महक को ऐसी लड़की के तौर पर दिखाया है, जो अपने परिवार और खाने का बहुत ध्यान रखती है। तो रियल लाइफ में घर संभालना उनके लिए कितना बड़ा टास्क है? इस बारे में वह कहती हैं, 'होममेकर होना कोई छोटी चीज नहीं है। यह बहुत बड़ा काम है। बहुत सारी ऐसी घरेलू महिलाएं हैं, जो अपनी अहमियत नहीं समझ पाती हैं। उन्हें फैमिली के सामने कुछ नजर नहीं आता। कभी वो खाना बनाने में बिजी होती हैं, तो कभी किसी के लिए कुछ और करने में। मेरा कहना है कि उन्हें अपना भी ध्यान रखना चाहिए।' न्यूकमर के तौर पर अच्छा अनुभव फिलहाल समीक्षा इंडस्ट्री में एक न्यूकमर हैं। अपने अनुभव के बारे में वह बताती हैं कि अभी तक उनका एक्सपीरियंस बहुत अच्छा रहा। प्रोड्यूसर से लेकर कोस्टार और बाकी क्रिएटिव टीम के साथ काम करने का अनुभव मजेदार है। सब एक दूसरे को सपोर्ट करते हैं। मैं लकी हूं कि यहां मुझे शुरुआत में ही अच्छा माहौल मिला। कोई मेरा मदरली फिगर बन गया है, तो किसी के साथ अच्छी दोस्ती हो गई है। दिल्ली मेरे लिए नई इस शो की शूटिंग दिल्ली में हो रही है। तो दिल्ली में शूट करने में कितना मज़ा आया और कहां-कहां घूमीं? इस बारे में वह कहती हैं, 'चांदनी चौक में करने में बहुत मजा आ रहा है। हम रियल लोकेशंस पर शूट कर रहे हैं क्योंकि सेट तैयार हो रहा है। दिल्ली मेरे लिए नई जगह है। पहले लगा था कि जो भी शो करूंगी, उसकी शूटिंग मुंबई में ही होगी। आमतौर पर एक धारणा होती है कि अगर शो में काम करने का मौका मिला, तो उसकी शूटिंग मुंबई में ही होगी। लेकिन यहां लोकेशन दिल्ली है, तो मेरे लिए यहां सबकुछ नया है। हालांकि, दिल्ली में एन्जॉय कर रही हूं, अभी घूमने का मौका कम मिल रहा है।' अपनी फैमिली की खुशी को बयां करते हुए वह कहती हैं कि फैमिली को अच्छा लग रहा है कि शो में मैं लीड रोल कर रही हूं। आगे बढ़ने के लिए वो पूरा सपोर्ट कर रहे हैं। जरूरत नहीं ट्रेनिंग की समीषा की फेवरिट हीरोइन प्रियंका चोपड़ा हैं। वह उनके जैसे बनना चाहती हैं। वहीं, फ्रैशर होने के नाते उन्हें एक्टिंग में फॉर्मल ट्रेनिंग की लेने की कोई जरूरत महसूस नहीं होती। उनका कहना है कि वह थियेटर से जुड़ी रही हैं और उन्होंने शॉर्ट फिल्म भी की हैं।
कपिल शर्मा आजकल अपने शो के सेट पर स्टार्स से लंबा इंतजार करवाने के लिए बदनाम होते जा रहे हैं। हाल ही में आदित्य रॉय कपूर और श्रद्धा कपूर अपनी फिल्म 'ओके जानू' का प्रमोशन करने कपिल के शो पर पहुंचे थे। मीडिया रिपोर्ट्स पर यकीन करें तो कपिल ने इन दोनों ही मेहमानों को सेट पर करीबन 5-6 घंटे का इंतजार कराया, जिससे दोनों स्टार्स काफी नाराज नजर आए क्योंकि कपिल के शो की शूटिंग में इतनी देरी होने की वजह से उनका पूरा शेड्यूल गड़बड़ा गया। हालांकि बाद में कपिल ने अपनी इस गलती के लिए दोनों से इसके लिए माफी भी मांगी। वैसे यह कोई पहली बार नहीं है जब कपिल ने अपने शो पर किसी सिलेब्रिटी गेस्ट को लंबा इंतजार कराया हो। सनी देओल भी जब कपिल के शो पर अपनी फिल्म ‘घायल वन्स अगेन’ का प्रमोशन करने आए थे उस वक्त भी कपिल ने सनी को 4 से 5 घंटे इंतजार करवाया था।
नीरज पांडे की फिल्म 'नाम शबाना' की रिलीज का दर्शकों के साथ-साथ फिल्म की टीम को भी बेसब्री से इंतजार है। फिल्म के ट्रेलर को जिस तरह का जबरदस्त रिस्पॉन्स मिला है, उससे पूरी टीम बेहद उत्साहित है। खासतौर से शबाना के किरदार को इस तरह से प्रमोट किया जा रहा है, ताकि ज्यादा से ज्यादा महिलाएं उससे प्रेरित हो सके। 'नाम शबाना' की पहली स्क्रीनिंग देखने के लिए वैसे तो फिल्म की टीम भी काफी उत्सुक है, मगर उनसे भी ज्यादा उत्सुक हैं दिल्ली की पुलिस की वो महिला अफसर, जिन्हें इस फिल्म की स्क्रीनिंग के लिए खासतौर पर आमंत्रित किया गया है। बताया जा रहा है कि फिल्म की स्क्रीनिंग के मौके पर दिल्ली के पुलिस कमिश्नर और जॉइंट कमिश्नरों के अलावा दिल्ली पुलिस की 100 महिला पुलिसकर्मी भी शामिल होंगी। फिल्म की टीम भी यह जानकर बेहद खुश है कि फिल्म की पहली ही स्क्रीनिंग पर इतनी सारी महिला पुलिसकर्मी मौजूद रहेंगी। नीरज पांडे की फिल्म 'बेबी' की प्रीक्वल नाम शबाना में तापसी पन्नू लीड रोल में हैं। उनके अलावा मनोज बाजपेयी, अक्षय कुमार, अनुपम खेर और डैनी भी दमदार किरदारों में नजर आएंगे। इस फिल्म में तापसी एक ऐसी लड़की का किरदार निभा रही है, जिसे भारत की खुफिया एजेंसी एक स्पेशल टास्क के लिए चुनती है और जिसके बाद शबाना की पूरी जिंदगी ही बदल जाती है। फिल्म में यह भी दिखाया जाएगा कि खुफिया एजेंसी के एजेंट चुने कैसे जाते हैं, उन्हें कैसी ट्रेनिंग दी जाती है और फिर किस तरह वे एक अंडरकवर एजेंट बनकर देश की सुरक्षा के लिए अपनी जान तक दांव पर लगा देते हैं।
दिग्गज ऐक्ट्रेस शबाना आजमी जी टीवी के धारावाहिक 'एक मां जो लाखों के लिए बनी अम्मा' में जीनत के किरदार में नजर आएंगी। शबाना का कहना है कि उन्होंने इस लोकप्रिय धारावाहिक में शामिल होने का फैसला इसलिए किया, क्योंकि आज के समय में टेलिविजन उम्र के भेद के बिना ऐक्ट्रेसेस को तरह-तरह के किरदार निभाने का मौका दे रहा है। शबाना ने बुधवार को मुंबई में धारावाहिक के सेट पर कहा, 'यह केवल मेरे लिए ही नहीं, बल्कि भारतीय सिनेमा के लिए भी अच्छा समय है। आज के समय में हर प्रकार की फिल्में बन रही हैं।' उन्होंने कहा, 'इस धारावाहिक से पहले मैं अमेरिका के एक प्रॉडक्शन के लिए शिकागो में शूटिंग कर रही थी। कलाकारों को काफी मौके मिलने लगे हैं। उन्हें अब सभी तरह के किरदार मिल रहे हैं।' शबाना ने कहा, 'सबसे बड़ा बदलाव यही है कि अगर आप 15 साल पीछे मुड़कर देखें, तो एक महिला का करियर आमतौर पर 30 साल की उम्र के बाद खत्म हो जाता था। उसके बाद वह केवल एक भाभी या मां का ही किरदार निभा सकती थी।' उन्होंने कहा, 'लेकिन अब महिलाओं को विभिन्न प्रकार की भूमिकाएं मिल रही हैं। मैंने हाल ही में कॉमिडी में हाथ आजमाया था। मेरे लिए यह अच्छा समय है। अभी मैं एक अंग्रेजी फिल्म और एक अमेरिकी फिल्म कर रही हूं और मैंने अपर्णा सेन की फिल्म 'सोनाटा' के लिए दो गीतों की रिकॉर्डिंग भी की है।' यह धारावाहिक शनिवार को 15 साल का लीप लेगा। इसमें शाबाना ऐक्ट्रेस उर्वशी शर्मा के बाद का किरदार निभाएंगी।
रोहन की गाड़ी से मरने वाली लड़की की पहचान प्रिया की सौतेली बहन नैन्सी के रूप में होती है। पुलिस को हत्या का शक प्रिया पर भी है। इस बीच माया और रोहन ऐक्सिडेंट के सबूत मिटाने में लग जाते हैं। प्रिया की वापसी से रोहन और प्रिया के बीच प्यार फिर से जग जाता है। इससे नाराज माया रोहन के कुत्ते को मार देती है। अंत में प्रिया को सब पता चल जाता है और वह माया का सामना करती है। झगड़े के दौरान रोहन भी वहां आता है। माया उसे मारकर बेहोश कर देती है और फिर पुलिस ऑफिसर को भी मार देती है। रोहन को होश आता है तो उसे माया के पागलपन का पूरा राज पता चलता है। माया फिर रोहन को बंधक बनाकर शादी के लिए ले जाती है। इस बीच प्रिया एक कुर्सी में बंधी है और हवा में लटक रही है। रोहन चालाकी से आग लगा देता और झगड़े में माया भी प्रिया के साथ लटकने लगती है। कोशिश के बावजूद प्रिया और रोहन उसे बचा नहीं पाते हैं। अंत में पता चलता है कि रोहन यह पूरा कहानी एक पुलिस अफसर को सुना रहा था। वह यह कहानी सुनकर रोहन और प्रिया को छोड़ देता है। यहीं इस बात का खुलासा होता है कि दरअसल यह पूरा प्लान उन दोनों ने नैन्सी की दौलत हासिल करने के लिए मिलकर बनाया था।
भोजपुरी ऐक्ट्रेस और बिग बॉस 10 की प्रतियोगी मोनालिसा बिग बॉस के घर में अपने बॉयफ्रेंड विक्रांत सिंह राजपूत के साथ विवाह बंधन में बंधने जा रही हैं। खबर है कि पहले मोना के बिग बॉस से बाहर आने के बाद विक्रांत उनसे शादी करने वाले थे, लेकिन जब उन्हें बिग बॉस हाउस में नैशनल टीवी पर शादी करने का मौका मिला तो उन्होंने झट हां कर दी, क्योंकि यह उनके लिए किसी सपने के सच होने जैसा है। बता दें कि शो में मोना के अपने साथी प्रतियोगी मनु पंजाबी के साथ करीब होने को लेकर काफी सवाल किए जा रहे थे। विक्रांत का कहना है, 'मोना और मैं काफी समय से अपने रिश्ते को एक स्टेप आगे ले जाना चाहते थे और बिग बॉस से बाहर आने के बाद मैं उनसे शादी के लिए पूछने वाला था।' उन्होंने कहा, 'जब मैं एक टास्क के दौरान बिग बॉस के घर में जाकर मोना से मिला तब मुझे एहसास हुआ कि मैं मोना को कितना मिस कर रहा था। इसलिए जब उन्हें सबके सामने टीवी पर अपना प्यार जताने का मौका मिला तो उन्हें इससे बेहतर मौका नहीं लगा। मैं मोना से दिलोंजान से प्यार करता हूं और सारी दुनिया के सामने उनका हाथ थामने से बेहतर और कुछ नहीं हो सकता।' वैसे ऐसा पहली बार नहीं होगा जब कोई कपल बिग बॉस हाउस में शादी करने जा रहा है। इससे पहले ऐक्ट्रेस सारा खान और अली मर्चेंट ने भी इसी तरह बिग बॉस के घर में शादी की थी। हालांकि यह शादी ज्यादा दिन नहीं चली थी। हम उम्मीद करेंगे कि मोना और विक्रांत एक-दूसरे के साथ खुशहाल जिंदगी बिताएं।
'बेबी' फ्रैंचाइज़ी की अगली फिल्म 'नाम शबाना' में जासूस की भूमिका में नज़रप आनेवालीं तापसी पन्नू ने कहा है कि वह अपने करियर में निगेटिव किरदार को भी निभाने की इच्छा रखती हैं। 'पिंक' के लिए ढेरों तारफें बटोर चुकीं तापसी ने कहा, 'मैं निगेटिव कैरक्टर निभाना चाहती हूं। मुझे कभी-कभार ऐसा लगता है कि हो सकता है कि फिल्ममेकर्स इस तरह के रोल के लिए मेरा चेहरा न चुनें, जो कि इस तरह के किरदार में फिट नहीं हो सकता।' उन्होंने कहा, 'हालांकि, इस तरह के किरदार में काफी चैलेंज भरे होते हैं, खासकर जब आप किसी के स्वभाव के विपरीत उसे कास्ट करो तो। मैं 'गॉन गर्ल' से रोज़ामंड पाइक का किरदार निभाना चाहती हूं। उनके व्यवहार, उनका लक्ष्य। मैं सचमुच साइको वाला कैरक्टर निभाना चाहती हूं। मैंने शूजीत सरकार और नीरज पांडे से इस तरह के रोल के बारे में बात भी की है।'
नई दिल्ली कलर्स टीवी पर सिंगिंग शो 'राइजिंग स्टार' में दिलजीत दोसांज और म्यूजिक कंपोजर शंकर महादेवन के साथ बतौर जज दिखने वाली गायिका मोनाली ठाकुर को उस वक्त गुस्सा आ गया जब उनकी शॉर्ट ड्रेस को लेकर सोशल मीडिया पर एक महिला फैन ने कॉमेंट किया। मोनाली ने उसकी टिप्पणी का करारा जवाब दिया। पढ़ें:...इसलिए 48 साल बाद भी सुपरहिट हैं अमिताभ बच्चन 'मोह मोह के धागे' गीत गाकर लोगों के दिलों पर छा जाने वाली यह नैशनल अवॉर्ड जीतने वाली सिंगर शो पर खूबसूरत ड्रेस में दिखीं। उन्होंने इस ड्रेस के साथ अपनी तस्वीर इंस्टाग्राम पर पोस्ट की। इसपर एक महिला फैन ने इंस्टाग्राम पर कॉमेंट किया कि, 'आप राइजिंग स्टार में बहुत अच्छा काम कर रही हैं लेकिन एक बात कहूं तो आप शो में जो ड्रेस पहनती हैं, वो हमें पसंद नहीं आतीं। आप क्यों शो में सिर्फ छोटी ड्रेस पहनती हैं जो देखने में अजीब लगती हैं। आप शो में माता-पिता की तरह प्रतिभागियों को गाइड करती हैं इसलिए कृपया अपनी ड्रेस पर जरा फोकस कीजिए। आपको लाखों लोग देख रहे हैं। प्लीज, बुरा मत मानिएगा लेकिन हमने थोड़ा असहज महसूस किया इसलिए आपसे केवल रिक्वेस्ट है।' मोनाली को अपनी फैन का यह कॉमेंट नागवार गुजरा तो उन्होंने उसे उसी के अंदाज में करारा जवाब दिया। मोनाली ने जवाब में लिखा,'आपके जैसे मूर्ख को ब्लॉक करने से पहले मैं आपको कुछ बताना चाहती हूं। अगर आपको मेरी छोटी ड्रेस से आपत्ति है तो यह आपकी सायकोलॉजिकल बीमारी है। अपना यह सभ्यता वाला नॉनसेंस अपने पास ही रखो। प्रार्थना करो कि हमारा और तुम्हारा कभी सामना न हो, क्योंकि अगर ऐसा हुआ तो जिन लातों को देखकर तुम कॉमेंट कर रही हो, इन्हीं से मुझे लात मारने से कोई रोक नहीं पाएगा। प्लीज, बुरा मत मानिएगा। यह केवल रिक्वेस्ट है।' मोनाली ने अपने जवाब का स्क्रीनशॉट भी सोशल मीडिया पर डाला। उन्होंने उन सभी लोगों को निशाने पर लिया जो लड़कियों के ड्रेसिंग सेंस पर छोटी सोच रखते हैं। उन्होंने लिखा,'संकीर्ण दिमाग वाले उन लोगों को मेरा सख्त संदेश है कि अब उनकी यह हरकत बर्दाश्त नहीं की जाएगी।' हालांकि, बाद में उन्होंने इस मुद्दे पर ज्यादा बवाल न हो, इसलिए ट्विटर से ट्वीट डिलीट कर लिया।
अनुष्का शर्मा की दूसरी होम प्रॉडक्शन पिल्म 'फिल्लौरी' ने बॉक्स ऑफिस पर धीमी शुरुआत की है। boxofficeindia.com की खबर के मुताबिक, यह फिल्म ओपनिंग डे पर लगभग 3.5 से 3.75 करोड़ रुपए की कमाई की है। 'फिल्लौरी' के प्रड्यूसर के मुताबिक, इस फिल्म ने 4.02 करोड़ रुपए की कमाई की है। अपने बैनर की पहली फिल्म 'एनएच 10' में अनुष्का ने लीड किरदार निभाया। बॉक्स ऑफिस पर फिल्म जबर्दस्त हिट रही और 10 करोड़ से भी कम बजट में बनी इस फिल्म ने 32 करोड़ की कलेक्शन की। 'फिल्लौरी' में अनुष्का एक भूतनी के किरदार में नज़र आती हैं, जो उस पेड़ पर रहती है जिस पेड़ की एक मांगलिक लड़के से शादी हो जाती है। अब जब पेड़ की शादी उस लड़के से हो जाती है तो अनुष्का यही मानती है कि उसे अब उस लड़के के साथ ही जिंदगी गुजारनी है। अनुष्का की इस 'फिल्लौरी' से निर्देशक अंशाई लाल ने बॉलिवुड में डेब्यू किया है। देखते हैं, बॉक्स ऑफिस पर आनेवाले दिनों में अनुष्का की यह फिल्म कितनी कामयाब हो पाती है।
मौनी रॉय को लोग उनके असली नाम से कम और 'नागिन शिवन्या' के नाम से ज्यादा पहचानते हैं। बावजूद इसके मौनी को कई बार उनके इस किरदार के लिए आलोचनाओं का भी सामना करना पड़ता है। बेहद नाटकीय और हक़ीकत से परे होने की वजह से एक ख़ास दर्शक वर्ग इससे खुद को जोड़ नहीं सका लेकिन मौनी को इससे कोई फ़र्क नहीं पड़ता। एक इंटरव्यू में मौनी ने कहा कि उन्हें लोगों की आलोचनाओं की परवाह नहीं। टेलीविज़न क्वीन के नाम से जानी जाने वाली एकता कपूर का ये शो नवंबर 2015 में शुरु हुआ था और जून 2016 में खत्म हो गया। इस शो में मौनी के अलावा अर्जुन बिजलानी, अदा खान और सुधा चन्द्रन ने भूमिका निभाई थी। आपको बता दें कि तमाम आलोचनाओं के बावजूद इस शो ने कई टेली अवॉर्ड्स जीते हैं। इन सारी आलोचनओं पर मौनी का कहना है कि वह ऐसी बातों पर ध्यान नहीं देतीं। शिवन्या की भूमिका उनके लिए यादगार है क्योंकि यह काफी अलग थी और उन्हें 'नागिन' बनकर काफी मज़ा आया।
जब तक स्वामी ओम बिग बॉस के घर अंदर थे तब भी वह आए दिन खबरों में बने रहने के लिए कोई ना कोई हरकत करते रहते थे और अब बिग बॉस के घर से बाहर आने के बाद भी उनकी ये कोशिश जारी है। घर से बाहर आने के बाद से लगातार स्वामी ओम विवादास्पद बयान देते रहे हैं। फिर चाहे सलमान खान को ISI एजेंट बताना हो या फिर बिग बॉस के घर के अंदर उन्हें नशीला खाना खिलाने का आरोप लगाना। लेकिन इस बार पब्लिसिटी पाने के लिए स्वामी ओम ने हद कर दी। एक हिंदी टीवी चैनल को दिए इंटरव्यू में स्वामी ओम ने दावा किया कि बिग बॉस के नए साल के स्पेशल एपिसोड में जब सलमान खान घर के अंदर आए थे तब स्वामी ओम ने सलमान को थप्पड़ मारा था। स्वामी ओम ने कहा, 'सलमान ने मुझे बोला मैं थप्पड़ मारूंगा, दाउद और हाफिज मेरे दोस्त हैं तो मैंने सलमान को थप्पड़ मारा।' हालांकि जब स्वामी ओम से पूछा गया कि इतनी बड़ी घटना को टीवी पर क्यों नहीं दिखाया गया तो इसपर उनका जवाब था, 'टीवी पर ये सब नहीं दिखाया जाता क्योंकि स्मोकिंग रूम में कैमरा नहीं होता। मैंने सलमान को जोर से थप्पड़ मारा।' स्वामी ओम ने बिग बॉस और कलर्स चैनल को धमकी दी है कि अगर उन्हें घर के अंदर वापस नहीं बुलाया जाता तो वह बिग बॉस के फिनाले में तोड़-फोड़ और गड़बड़ी करेंगे। मिस कायरा की और स्टोरी पढ़ने के लिए यहां क्लिक करें: www.misskyra.com
रोमांटिक टीवी सीरियल 'टशन-ए-इश्क' ने दर्शकों को अलविदा कह दिया है। शो का आखिरी एपिसोड शुक्रवार को प्रसारित हुआ। शो से जुड़े कलाकारों के लिए यह भी एक भावुक कर देने वाला पल था। शो में ट्विंकल का किरदार निभा रहीं जास्मिन भसीन ने एक बयान में कहा, 'हम पर ढेर सारा प्यार बरसाने के लिए मैं अपने सभी प्रशंसकों की आभारी हूं। मुझे इस शानदार यात्रा के हर क्षण में मजा आया। मुझे इस शो की शूटिंग की बेहद याद आएगी।' उन्होंने आगे कहा, 'मैं सबसे ज्यादा अपने सह-कलाकारों और अपनी इस यात्रा के दौरान सेट पर बने दोस्तों को याद करूंगी। ट्विंकल के किरदार ने मुझे इतना लोकप्रिय बना दिया है कि मैं जहां भी जाती हूं, लोग मुझे अपने नाम से नहीं, बल्कि 'ट्विंकल' के नाम से ही बुलाते हैं। मैं मानती हूं कि एक कलाकार के लिए यह निश्चित तौर पर एक बड़ी उपलब्धि है।' हाल ही में इस सीरियल के प्रसारण का एक साल पूरा हुआ था।
अक्षय कुमार और ट्विंकल खन्ना बॉलिवुड के पावर कपल की लिस्ट में हैं। दोनों हाल ही में करन जौहर के चैट शो 'कॉफी विद करन' में पहुंचे और उनकी केमिस्ट्री चर्चा का विषय बन गए। उन्हें देखने के बाद 'नच बलिए' मेकर्स को लगा कि अक्षय और ट्विंकल को इस शो के जज पैनल में लेकर आना उनके लिए अच्छा रहेगा। बता दें कि इस रिऐलिटी शो का अब आठवां सीज़न आनेवाला है। हालांकि, जब मेकर्स ने इन दोनों सितारों से सम्पर्क किया, तो इसका कोई नतीजा उनके पक्ष में नहीं मिला। डीएनए की रिपोर्ट के मुताबिक, चूंकि यह एक कपल डांस शो है, इसलिए मेकर्स इस शो के जज के रूप में सिलेब्रिटी कपल को ही लेना चाहते थे। हालांकि, उन दोनों ने इस ऑफर का ठुकरा दिया, क्योंकि वे लोग अपने-अपने कमिटमेंट्स को पूरा करने में व्यस्त हैं। इसके बाद खबर यह भी आई कि परिणीति चोपड़ा और श्यामक डावर से इस शो के जज के लिए सम्पर्क किया गया है और करण सिंह ग्रोवर इस शो को होस्ट करने जा रहे हैं। हालांकि, अभी तक कुछ भी फाइनल नहीं है। ऐसी ही और खबरें पढ़ने के लिए क्लिक करें यहां।
Upma.Singh@timesgroup.com सनी लियोनी के बारे में कोई जो चाहे सोचता रहे, जो चाहे बोलता रहे, वह बॉलिवुड में अपने कदम तेजी से जमाते हुए धड़ाधड़ फिल्में करती जा रही हैं। सुपरस्टार शाहरुख खान के साथ आइटम सॉन्ग कर चुकीं सनी अब जल्द ही फिल्म 'वन नाइट स्टैंड' में नजर आने वाली हैं। इसी सिलसिले में उनसे हुई खास बातचीत : फिल्म की डायरेक्टर जैसमीन के मुताबिक इस फिल्म में जेंडर इक्वैलिटी का मुद्दा उठाया गया है। वह कैसे? जी, इस फिल्म में जेंडर इक्वैलिटी को इस तरह से उठाया गया है कि अगर एक आदमी वन नाइट स्टैंड कर सकता है, तो औरत क्यों नहीं! जेंडर इक्वैलिटी एक ऐसा सब्जेक्ट है, जिसे कई तरह से उठाया जा सकता है। हमने इस विषय के जरिए इस मुद्दे को सामने रखा है, क्योंकि हमारी सोसाइटी में बहुत ज्यादा डबल स्टैंडर्ड है। ऐसा भी नहीं है कि ये डबल स्टैंडर्ड सिर्फ इंडिया में ही हैं। ये हर जगह हैं, इसीलिए इन विषयों पर बात होनी चाहिए। अगर हम अपनी मूवी से एक भी आदमी की सोच बदल सकते हैं, तो हम समझेंगे कि हमारा काम हो गया। फिल्मी खबरें पढ़ें सीधे फेसबुक पर, लाइक करें NBT Movies हमारी सोसाइटी में किसी के लिए एक राय बना लेने की भी बुरी आदत है। आपने खुद भी ऐसा जजमेंट झेला है। आप क्या सोचती हैं इस पर? यह एक नैचरल ह्यूमन रिऐक्शन है। आप चाहें या न चाहें, किसी के लिए जजमेंट या एक राय बना लेना नॉर्मल बात है। लोग आपके बीते हुए कल, आपकी परवरिश, आपके धर्म, आपकी सोच, जो भी है उसके आधार पर जजमेंट बनाते हैं। आप कितने भी ओपन माइंडेड होकर यह सोचें कि आप किसी को जज नहीं करेंगे, लेकिन यह बहुत मुश्किल है। जजमेंट होता है। मुझे लगता है कि औरतों को ज्यादा फेस करना पड़ता है ये जजमेंट या डबल स्टैंडर्ड। वह चाहे वन नाइट स्टैंड का मामला हो या घर के काम शेयर करने का। यह सिर्फ इंडिया में ही नहीं है। डबल स्टैंडर्ड हर जगह है। तीस-चालीस साल पहले अमेरिका में औरतें सड़कों पर अपनी ब्रा जला रही थीं बराबरी की मांग को लेकर। ये चीजें अभी भी होती हैं। एक औरत होने के नाते ये गैर बराबरी आपको परेशान करती है? मेरी स्टोरी थोड़ी अलग रही है। मैंने लाइफ में जो भी किया, वह अपनी शर्तों पर किया। मैं कभी किसी और की धुन पर नहीं नाची। इसका मुझे फायदा भी हुआ और नुकसान भी, लेकिन यह जरूर था कि जो भी था, वह मेरा फैसला था इसलिए मैंने ये चीजें फेस नहीं की। बहुत से लोग वन नाइट स्टैंड को ठीक नहीं मानते। इस पर आपकी राय क्या है? मेरे हिसाब से अगर आप सिंगल है, इंजॉय करना चाहते हैं, अपने दिल को दिमाग पर हावी नहीं होने देते, तो यह ठीक है। यह आपकी लाइफ है, आपकी चॉइस है। लेकिन अगर आपकी गर्लफ्रेंड, वाइफ या आपका बॉयफ्रेंड, हज्बंड है या आप एक रिलेशनशिप में हैं, तो शायद आपको सोचना चाहिए कि अगर आप यह करते हैं तो उसका रिजल्ट क्या होगा। कई बार फिजिकल डिज़ायर्स या अट्रैक्शन होते हैं, लेकिन आप अगर रिलेशनशिप में हैं, तो मुझे नहीं लगता कि आपको यह करना चाहिए। फिर भी अगर आप ऐसा करते हैं, तो फिर आपमें इतनी हिम्मत भी होनी चाहिए कि आप उसी बोल्डनेस के साथ उस सच को स्वीकार कर सकें। हम अपनी फिल्म में भी यही बात डिस्कस कर रहे हैं कि यह ठीक है या नहीं है, करना चाहिए या नहीं करना चाहिए? इस मूवी में जो दो कैरक्टर हैं, वे करते हैं वन नाइट स्टैंड, जो दोनों के लिए गलत फैसला साबित होता है और उन्हें बाद में उसका नुकसान उठाना पड़ता है। 'मस्तीजादे' की रिलीज के दौरान हुई मुलाकात में आपने बताया कि आप दो फैमिली ड्रामा फिल्में कर रही हैं। कौन सी हैं वे फिल्में? ये भी फैमिली की ही कहानी है। ये फिल्म बच्चों के लिए नहीं है, लेकिन ये दो परिवारों की ही कहानी है। इसमें दो लोग एक फैसला करते हैं और उसका असर किस तरह दो परिवारों पर पड़ता है, यही इस फिल्म में दिखाया गया है। दूसरी फिल्म है 'बेईमान लव', जो एक यंग लड़की की कहानी है, जिसे धोखा मिलता है और वह कैसे दोबारा उठकर खड़ी होती है। आप अपने आज से कितनी संतुष्ट हैं? क्या कुछ बदलना चाहेंगी? मैं आज जो हूं, उससे बहुत खुश हूं। मैं खुद को बिल्कुल बदलना नहीं चाहती। यह सिर्फ मीडिया है, जो मुझे बदलना चाहती है। यहां तक कि मेरे फैन्स भी नहीं चाहते कि मैं बदलूं। वे मुझे वैसे ही प्यार करते हैं, जैसी मैं हूं। ये मेरे फैन्स केवल पांच साल से ही मेरे फैन्स नहीं हैं, बल्कि वो कई सालों से मेरे फैन्स हैं। इन फैन्स ने मुझे एक पर्सन, एक ऐक्ट्रेस, एक एंटरटेनर, एक वाइफ, एक गर्लफ्रेंड, हर रूप में मच्योर होते, ग्रो करते देखा है। एक पर्सन के तौर पर नैचरली मैं चेंज हुई हूं। मेरी सोच बदली है। शाहरुख खान के साथ काम करने का एक्सपीरियंस कैसा रहा? अमेजिंग। मैं बहुत एक्साइटेड थी। मुझे उस फोन कॉल की उम्मीद ही नहीं थी, इसलिए जब फोन आया, तो मुझे यकीन ही नहीं हुआ कि वह मुझे कॉल कर रहे थे। मेरा रिऐक्शन ऐसा था कि क्या उन्होंने सही में मुझे ही कॉल किया है? वह सनी लियोनी से बात करना चाहते हैं, सनी देओल से तो नहीं? मैं शॉक्ड थी, सरप्राइज्ड थी, नर्वस थी, एक्साइटेड थी। इमोशंस की पूरी खिचड़ी बन गई थी। उनके साथ शूटिंग का एक्सपीरिएंस भी बहुत कमाल का रहा। सुना है शाहरुख के बाद अब आप आमिर खान के साथ कोई प्रॉजेक्ट करने जा रही हैं? अभी तो सिर्फ उम्मीद और दुआ कर रही हूं कि ऐसा हो। आई विश ऐंड आई प्रे।
रणबीर कपूर और माहिरा खान रविवार की शाम दुबई में आयोजित एक कार्यक्रम में सबके आकर्षण का केन्द्र बन गए। दोनों वहां रेड कार्पेट पर साथ नज़र आए और उनके चेहरे की स्माइल काफी कुछ कह रही थी और दोनों ने कई पोज़ दिए। माहिरा भी वहां मौजूद प्रजेंटर्स में से एक थीं। दोनों के बीच की ये बैकस्टेज तस्वीरें अब हर किसी का ध्यान अपनी ओर खींच रही हैं। कुछ विडियो ऑनलाइन वायरल हुए हैं, जिनमें माहिरा रणबीर कपूर के साथ कुछ इंटेंस बातचीत करती दिख रही हैं। यह म्यूट विडियो देखकर लोग तरह-तरह के अनुमान लगा रहे हैं। हालांकि, एक अन्य विडियो में दोनों सभी गेस्ट के सामने बड़े शिष्टाचार से एक-दूसरे के साथ पेश आ रहे हैं। Ranbir Kapoor and Mahira Khan backstage at the Global Teacher Prize Ceremony - 2 #RanbirKapoor #Ranbir #MahiraKhan #GlobalTeacherPrizeCeremony A post shared by Ranbir Kapoor Universe (@ranbirkapooruniverse) on Mar 19, 2017 at 9:08am PDT
अभिनेता कमल हासन के बड़े भाई चंद्र हासन का लंदन में दिल का दौरा पड़ने से निधन हो गया। वह 82 वर्ष के थे।सूत्रों के मुताबिक, 'चंद्र हासन का शनिवार को निधन हुआ। वह अपनी बेटी अनु हासन के साथ घर पर थे।' पेशे से वकील चंद्र हासन अपने होम प्रॉडक्शन बैनर 'राज कमल फिल्म्स इंटरनैशनल' के साथ भी जुड़े थे। चंद्र हासन 'हे राम', 'नल दमयंती', 'विरुमंडी' और 'विश्वरूपम' जैसी फिल्मों के निर्माण से भी जुड़े हुए थे। कमल हासन के दोनों ही भाइयों को फिल्मी दुनिया में बतौर ऐक्टर काम करने में कोई दिलचस्पी नहीं थी। हालांकि, चंद्र हासन की बेटी अनु कई पॉप्युलर फिल्मों में नजर आ चुकी हैं। बता दें कि साल 2017 की शुरुआत में चंद्र हासन की पत्नी गीतामणि का भी निधन हो गया था।
 मुंबई अभिनेत्री तन्निष्ठा चटर्जी ने टीवी शो 'कॉमिडी नाइट्स बचाओ ताजा' की इस बात के लिए निंदा की है कि इसमें उनकी सांवली त्वचा का उपहास उड़ाया गया। इस शो में वह अपनी फिल्म के प्रमोशन के लिए गईं थीं। तन्निष्ठा अपनी हाल में रिलीज फिल्म ‘पार्चड’ के प्रमोशन के लिए निर्देशक लीना यादव और सह-अभिनेत्री राधिका आप्टे के साथ ‘कॉमेडी नाइट्स बचाओ’ में गईं थीं। अभिनेत्री ने अपने एक लंबे फेसबुक पोस्ट में बड़ी हताशा में लिखा कि उनकी सांवली त्वचा का मजाक बनाया गया। इसके कुछ घंटे के बाद ही कलर्स चैनल ने उनसे माफी मांगी। कलर्स ने ट्वीट किया है, 'यह सब मजाक के तौर पर किया गया लेकिन अगर इससे आपको चोट पहुंची है तो हम माफी मांगते हैं।' Dear @TannishthaC It is rather unfortunate that what you had expected to be a fun and novel experience turned out to be traumatic for you. pic.twitter.com/1iH9A3FBIW — COLORS (@ColorsTV) September 28, 2016 तनिष्ठा ने अपनी फेसबुक पोस्ट में लिखा था,‘कल मैं अपनी नई फिल्म पार्चड के प्रमोशन के लिए निर्देशक लीना यादव और और सह-अभिनेत्री राधिका आप्टे के साथ लोकप्रिय कॉमेडी शो ‘कॉमेडी नाइट्स बचाओ’ में मुख्य अतिथि के रूप में आमंत्रित थी। वहां मेरे मन को गहरी ठेस लगी।' तनिष्ठा ने बताया कि जब उन्हें बताया गया कि उनको मजाक का केंद्र बनना पड़ेगा तो सोचा कि यह संभवत: अमेरिकी टीवी शो ‘सैटर्डे नाइट लाइव’ की तरह का होगा। 35 वर्षीय अभिनेत्री ने बताया कि जब शो शुरू हुआ तो उसे नितांत ही अलग अनुभव हुआ। वह यह देखकर दंग रह गईं कि मजाक बनाने के लिए उनके पास सिर्फ उसकी त्वचा का रंग था । उनसे कहा गया ‘आपको जामुन जरूर बहुत पसंद होगा। बचपन से आपने कितना जामुन खाया।’और उसके बाद तो बात सिर्फ इसी दिशा में चलने लगी। उन्होंने कहा कि शुरू में वह इसका हिस्सा बने रहना चाहती थीं, लेकिन जब पानी सर से ऊपर हो गया तो उन्हें बर्दाश्त नहीं हुआ। उसने कहा कि वह सोच भी नहीं सकती थी कि एक इतने बड़े शो में उनके साथ ऐसा होगा ।
एक साल के लंबे इंतजार के बाद बाबा रामदेव आखिर मान गए हैं। योग गुरु बाबा रामदेव ने 'द कपिल शर्मा शो' में आने के लिए हामी भर दी है। कपिल के शो के निर्माता काफी वक्त से इस कोशिश में लगे थे कि बाबा रामदेव उनके शो में आएं और आखिरकार उनकी मेहनत रंग लायी। योग गुरु ने शो में आने के लिए हामी भर दी है। ऐसा नहीं है कि बाबा पहली बार किसी शो में आने वाले हैं। बाबा जिस तरह योग के माध्यम से लोगों को मोटिवेट करते हैं उनके वीडियो भी सोशल मीडिया पर खूब वायरल होते हैं। पिछले महीने एक टीवी शो में बाबा रामदेव का मुकाबला रणवीर सिंह से हुआ था। बाबा के योगासन के आगे रणवीर सिंह ने हार मान ली थी और यह विडियो सोशल मीडिया पर खूब वायरल हुआ था। दूसरे शो में दिख चुके हैं बाबा इससे पहले सोनी चैनल के डांस रिऐलिटी शो 'सुपर डांसर' में भी बाबा रामदेव सेलिब्रिटी गेस्ट के तौर पर नजर आए थे। इस शो में बाबा के योग को देखकर शिल्पा शेट्टी ने भी दांतों तले अगुलियां दबा ली थीं। जल्द ही मुंबई के गोरेगांव फिल्मसिटी में कपिल शर्मा, बाबा रामदेव के साथ इस स्पेशल एपिसोड की शूटिंग करेंगे। बाबा के शो का दर्शकों को भी बेसब्री से इंतजार है।
ऐसे समय में जब लोगों के रिश्तों और शादीशुदा जिंदगी में खटास बढ़ रही है, 'मिसेज फनीबोन्स' की राइटर ट्विंकल खन्ना अपने पति और बॉलिवुड ऐक्टर अक्षय कुमार के लिए कहा कि वह उनके साथ काफी खुश हैं। ट्विंकल और अक्षय की शादी को 16 वर्ष पूरे हो चुके हैं और उनके दो बच्चे हैं। बच्चों के नाम आरव और नितारा हैं। अपनी शादीशुदा जिंदगी के बारे में ट्विंकल ने एक अवॉर्ड फंक्शन में कहा, 'मुझे लगता है कि यह शानदार टीम है। हम टेनिस डबल्स खेलते हैं और मुझे लगता है कि यह एक शादी के लिए बहुत अच्छा आधार है।' शादीशुदा जिंदगी में सेक्शुअल रिलेशन के बारे में उन्होंने कहा कि यह हर लेवल पर बहुत जरूरी है। बता दें कि ट्विंकल और अक्षय जल्द ही फिल्म में एक साथ काम करने वाले हैं। अब अगर आप सोच रहे हैं कि ट्विंकल इस फिल्म में अपने पति की हीरोइन बनेंगी, तो आप गलत हैं। दरअसल, वह अपने हज्बंड अक्षय कुमार की अगली फिल्म 'पैडमैन' की प्रड्यूसर बन चुकी हैं। यह फिल्म रियल लाइफ स्टोरी पर आधारित है।
Upma.Singh@timesgroup.com इमरान हाशमी ने अपने 13 साल के फिल्मी करियर में 'आवारापन', 'शंघाई', 'वन्स अपॉन ए टाइम इन मुंबई' जैसी फिल्मों में ऐक्टिंग क्षमता साबित की है, लेकिन करियर के शुरुआत में ही 'सीरियल किसर' का टैग उनके साथ यूं चिपका कि वह आज तक अपनी इस इमेज से पीछा नहीं छुड़ा पाए हैं। अपनी अपकमिंग फिल्म 'अजहर' में इमरान एक बार फिर इस इमेज को ब्रेक करने की कोशिश कर रहे हैं। पेश है उनसे हुई बातचीत के कुछ अंश... यह फिल्म जब अनाउंस हुई थी, तब इसे क्रिकेटर अजहरुद्दीन की बायोपिक कहा जा रहा था, लेकिन बाद में इसे अजहर की जिंदगी से प्रेरित बताया जाने लगा। चक्कर क्या है? कितना फैक्ट और कितना फिक्शन है इस फिल्म में? यह किसी ने हमारी टीम से मिसकोट किया था कि यह बायोपिक है, लेकिन यह बायोपिक नहीं है। हम अजहर भाई की लाइफ से प्रेरित हुए हैं। हमने देखा है, जब उन्होंने खेलना शुरू किया था। तीन टेस्ट में उनकी लगातार सेंचुरी या उनकी कप्तानी। फिर एक डार्क हिस्सा आता है, जब उन पर कुछ आरोप लगते हैं। फिर वह हिस्सा भी है, जब वह केस जीतते हैं। तो यह सब एक प्रेरणा है, लेकिन अगर आपको एक हिंदी फिल्म बनानी है, तो फिर उसमें आपको दो-चार गाने भी डालने पड़ेंगे और अगर आप चार गाने डाल रहे हैं, तो फिर वह कोई बायोपिक फिल्म नहीं रहती है, क्योंकि बायोपिक का मतलब है कि आपको सौ फीसदी या कम से कम 95 फीसदी फैक्ट डालना है। जबकि अगर आप एक एंटरटेनिंग फिल्म बनाते हैं, तो आपको थोड़ी छूट लेनी पड़ती है लोगों का मनोरंजन करने के लिए। इसलिए मैं कहूंगा कि इसमें 80 पर्सेंट चीजें वास्तविक हैं, 20 पर्सेंट चीजें हमने काल्पनिक दिखाई हैं। ट्रीटमेंट में हमने थोड़ी छूट ली है। ऐसा नहीं है कि हमने सब झूठ दिखाया है। सच्चाई है फिल्म में, लेकिन जैसे हमने इसे पर्दे पर उतारा है, उसमें ड्रामा क्रिएट किया है, क्योंकि हमारी ऑडियंस वही पसंद करती है। अजहरुद्दीन की लाइफ से और कई फेमस नाम जैसे मनोज प्रभाकर, रवि शास्त्री, संगीता बिजलानी वगैरह जुड़े हुए हैं, जिनका जस का तस जिक्र फिल्म में भी है। आपको नहीं लगता कि वे लोग नाराज हो सकते हैं? मुझे नहीं लगता कि किसी को ऐतराज होगा। हमने फिल्म में ऐसी कोई बात कही नहीं है, जिससे किसी को चोट पहुंचे। हां, कुछ हिस्से हैं ऐसे फिल्म में, जैसे मैच फिक्सिंग विवाद, लेकिन जब वह हुआ था, तब काफी सारे फॉलोअप हुए थे। एक तहलका केस चला था, उन चीजों का हमने वास्तविक रेफरेंस लिया है, तो उस पर बुरा मानने वाली क्या बात है। लॉकरूम में जो बातें हैं, वे हुई हैं। ऐसा नहीं है कि हमने किसी एक खिलाड़ी की इमेज खराब करने की कोशिश की है। आपने इमेज की बात की तो पब्लिक के बीच आपकी भी एक खास इमेज है। आप क्या सोचते हैं इंडस्ट्री की इस इमेज बिल्डिंग के ट्रेंड पर? मैं तो ये सब ब्रेक करने की कोशिश कर रहा हूं। दरअसल, इमेज जो है, वह ऐक्टर के साथ जुड़ जाती है। वह कभी प्लस पॉइंट भी होती है, तो कभी नेगेटिव भी होती है। जैसे मिस्टर बच्चन को अब भी 'एंग्री यंग मैन' कहा जाता है। सलमान खान की फिल्म में जब तक वह शर्ट नहीं उतारेंगे, ऑडियंस सीटियां नहीं मारेगी। शाहरुख का बाहें फैलाने का स्टाइल है। मेरा किसिंग का है। हर ऐक्टर का एक सिंबल बन जाता है। मुझे यह बहुत हैरान करने वाला लगता है, क्योंकि एक ऐक्टर के तौर पर ये चीजें कोई मायने नहीं रखतीं। वे बस एक चीज चलती रहती है पीआर के तौर पर, लेकिन मुझे पता है कि लोग थिऐटर में सिर्फ मेरा किसिंग सीन देखने नहीं आएंगे। फिल्म अच्छी होगी, तभी आएंगे। मेरा यह भी मानना है कि मेरी इस इमेज के लिए ऑडियंस से ज्यादा मीडिया जिम्मेदार है, क्योंकि दस साल पहले सबसे बोल्ड चीज जो मैंने की थी, वे किसिंग सीन थे। उनमें एक शॉक वैल्यू थी, तो चैनल्स ने उन्हें इतना दिखाया कि लोगों के जेहन में 'सीरियल किसर' वाली बात बैठ गई। मैं भूल गया, लेकिन लोग अभी तक वही चला रहे हैं। इन दिनों बायोपिक का चलन काफी जोरों पर है। आपके मुताबिक इसकी क्या वजह है? मेरे हिसाब से ऐसा इसलिए हो रहा है, क्योंकि बायोपिक का मेन फोकस वास्तविकता पर होता है। किसी की जिंदगी, जिसके बारे में हम जानते हैं या हमने पढ़ा है, उसे पर्दे पर देखना काफी रोमांचक होता है। यह एक दौर है और मैं बहुत खुश हूं इस ट्रेंड से, क्योंकि सिनेमा में वास्तविकता होनी चाहिए। अगर हम इंटरनैशनल और हॉलिवुड फिल्मों से टक्कर लेना चाहते हैं, तो हमें अपनी फिल्मों में रियलिज्म लाना पड़ेगा। ऑडियंस के टेस्ट के हिसाब से हर दस साल में हमें अपना अप्रोच चेंज करना पड़ेगा, वरना हमारी इंडस्ट्री पांच साल में बंद हो जाएगी। ऐक्टर होने के अलावा आप स्केच भी अच्छा बना लेते हैं। राइटर आप बन ही चुके हैं। तो क्रिएटिव फील्ड में आगे और क्या करने का इरादा है? मैं प्रड्यूसर बनना चाहूंगा। कुछ प्रॉजेक्ट्स हैं, जिनसे अगले कुछ सालों में मैं प्रड्यूसर के तौर पर जुड़ना चाहूंगा। एक क्रिएटिव पर्सन के तौर पर मैं डॉक्यूमेंट्री बनाना चाहता हूं, लेकिन पता नहीं मैं कब बनाऊंगा। इसके अलावा अगर मुझे कोई बहुत अच्छी स्क्रिप्ट मिले, तो मैं डायरेक्ट भी करना चाहूंगा। रही बात राइटिंग की, तो मैं एक और किताब लिखना चाहता हूं। अभी सब्जेक्ट नहीं सोचा है, लेकिन वह भी पर्सनल एक्सपीरिएंस पर ही होगी। सुना है मोहम्मद अजहरुद्दीन के पैड्स में पैर डालने के लिए आपने काफी मेहनत की। कितना प्रेशर है इस फिल्म को लेकर, खासकर कि तब जबकि आपकी पिछली कई फिल्में बॉक्स ऑफिस पर उतनी अच्छी नहीं चल पाई हैं? मेहनत तो बहुत की है। रोजाना दो से तीन घंटे क्रिकेट की प्रैक्टिस की है। अजहर भाई से फॉर्म सीखा, उनके शॉट्स खेलने का तरीका सीखा, लेकिन मुझे इस बात का कोई प्रेशर नहीं है कि मेरी पिछली फिल्में नहीं चली हैं। मैं पहले भी कई बार ऐसे दौर से गुजर चुका हूं, जब लाइन से फिल्में नहीं चलीं। फिर एक चल जाती है, तो सब ठीक हो जाता है। हमारी इंडस्ट्री में हर ऐक्टर ऐसे उतार-चढ़ाव से गुजरता है। मैं बहुत झेल चुका हूं ये सब। ये इंडस्ट्री में मेरा 13वां साल है और हर बार ऐसा होता है, जब कोई अच्छी फिल्म मिलती है और वह चल जाती है। फिल्म के चलने में भी बहुत सारे फैक्टर्स काम करते हैं, इसलिए मैं इसमें जाता ही नहीं हूं। बस दिल से परफॉर्म करता हूं।
मुंबई सुपरस्टार शाहरुख खान का कहना है कि वह 'मुन्नाभाई एमबीबीएस' में संजय दत्त से बेहतरीन अदाकारी नहीं कर सकते थे। निर्माता विधु विनोद चोपड़ा ने संजय दत्त से पहले मुन्नाभाई का किरदार निभाने के लिए शाहरुख को प्रस्ताव दिया था, लेकिन उन्होंने इसे नामंजूर कर दिया था। इस फैसले पर किसी तरह का पछतावा होने की बात पूछने पर 'किंग खान' ने कहा, 'मुझे लगता है कि फिल्म अभिनेता की किस्मत के अनुसार मिलती है। मुझे नहीं लगता कि मैं संजय दत्त से से बेहतर अदाकारी कर पाता। मेरी राय में, उन्होंने फिल्म में बेहतरीन काम किया है।' शाहरुख शुक्रवार शाम अपनी मां के नाम पर बनाए गए 'बोन मेरो ट्रांसप्लांट और बर्थिंग सेंटर' के उद्घाटन पर पत्रकारों से बात कर रहे थे। बीमारियों के बारे में जागरुकता फैलाने में सिनेमा की भूमिका के बारे में पूछने पर शाहरुख ने कहा 'भारतीय सिनेमा में डॉक्टर को भगवान के तौर पर पेश किया जाता है। आज युवा फिल्म निर्माता स्वास्थ्य और बीमारियों के बारे में संदेश तथा जानकारी देने के लिए अथक प्रयास कर रहे हैं।
योग गुरु बाबा रामदेव गायन रिऐलिटी शो 'द वॉयस इंडिया किड्स' में नजर आएंगे। रामदेव महात्वाकांक्षी युवा गायकों को तनाव खत्म करने से संबंधित सुझाव देंगे। रामदेव ने कहा, 'मैं 'द वॉयस इंडिया किड्स' में शामिल होने को लेकर बेहद खुश हूं। मैं बच्चों को हर सुबह योग करने का सुझाव देना पसंद करूंगा। इससे इनकी प्रतिभा में निखार आएगा।' रामदेव के बारे में गायक शान ने कहा, 'वह योग के लिए जाने जाते हैं और मैं अक्सर उनकी बातों का अनुसरण करता हूं। मैं इस बात से खुश हूं कि उन्होंने योग से प्रतिभागियों को तनाव खत्म करने व आवाज निखारने का सुझाव दिया।' शान इस टीवी शो में बतौर कोच नीति मोहन और शेखर रवजियानी के साथ नजर आ रहे हैं।
मुंबई चर्चित टीवी कलाकार श्रुति उल्फत को सोशल मीडिया पर कोबरा सांप के साथ विडियो पोस्ट करने के आरोप में ठाणे वन विभाग ने गिरफ्तार कर लिया है। एएनआई के मुताबिक श्रुति ने पिछले साल अक्टूबर में एक टीवी सीरियल की शूटिंग के दौरान कोबरा के साथ सोशल मीडिया पर विडियो पोस्ट किया था जिसके आधार पर उनके खिलाफ केस दर्ज किया गया था। Actor Shruti Ulfat, arrested for posing with a Cobra, sent to Judicial custody till 16th February by Borivali magistrate court #Mumbai — ANI (@ANI_news) February 9, 2017 वन विभाग ने श्रुति को गिरफ्तार करने के बाद बोरीवली मजिस्ट्रेट के सामने पेश किया जहां से उन्हें 16 फरवरी तक की न्यायिक हिरासत में भेज दिया गया। श्रुति के साथ ही ऐक्टर ऐक्टर पर्ल पुरी को वन विभाग ने गिरफ्तार किया है। बताया जा रहा है कि जिस वक्त यह विडियो पोस्ट किया गया था उस वक्त श्रुति टीवी सीरियल 'नागार्जुन' की शूटिंग कर रही थीं। वन्य जीव संरक्षण अधिनियम 1972 के अनुसार असली कोबरा सांप को शूटिंग या फटॉग्रफी के लिये इस्तेमाल करना जुर्म है। ऐनिमल वेलफेयर बोर्ड ऑफ इंडिया के निर्देश पर ऐक्ट्रेस को गिरफ्तार किया है। श्रुति ने 'राज', 'ऐतबार', 'मुंबई मेरी जान' जैसी फिल्मों में काम किया है। वह 'ससुराल गेंदा फूल', 'आओ बहन चुगली करें' और 'मुमकिन' जैसे तमाम टीवी सीरियलों में काम कर चुकी हैं।
बिग बॉस के घर में पहले बुरे बर्ताव के लिए प्रियंका जग्गा को बाहर का रास्ता दिखाया गया और उसके बाद प्रोग्राम के मेकर्स ने स्वामी ओम बाबा को भी घर से बाहर निकाल दिया है। लेकिन घर से बाहर निकाले जाने के बाद ओम बाबा शो के होस्ट सलमान खान पर भड़क गए हैं। उन्होंने सलमान खान पर शॉकिंग आरोप लगाते हुए उन्हें पाकिस्तानी खुफिया एजेंसी ISI एजेंट तक कह डाला। ओम बाबा ने एक लाइव विडियो में सलमान पर आरोप लगाते हुए कहा, 'उन्होंने (सलमान) मेरे खाने में ड्रग्स मिला दिया था।' ओम बाबा यहीं नहीं रुके और उन्होंने कहा कि सलमान कई अंडरवर्ल्ड डॉन के मित्र हैं। अब ओम बाबा के आरोपों पर तो कुछ नहीं कहा जा सकता लेकिन उनकी उल्टी-सीधी हरकतें शो से बाहर निकाले जाने के बाद भी थमने का नाम नहीं ले रही हैं। यहां बता दें कि इस हफ्ते कैप्टंसी टास्क के दौरान स्वामी ओम बाबा ने बानी के ऊपर अपना पेशाब फेंक दिया था जिसके बाद रोहन ने बाबा को तमाचा जड़ दिया। ओम बाबा की इस हरकत के बाद घर के अन्य लोग जस्टिस की मांग कर रहे थे और बिग बॉस ने बिना कोई देर किए ओम बाबा को घर से बाहर निकाल दिया।
बॉलिवुड फिल्ममेकर करन जौहर ने कहा है कि वह अपने जुड़वा बच्चों की तस्वीर शेयर करेंगे लेकिन सही वक्त पर। उन्होंने कहा, ‘मैं अपने बच्चों की खूबसूरत तस्वीर सभी के साथ शेयर करने को बहुत उत्सुक हूं लेकिन सही समय पर। मुझे उम्मीद है कि जल्द सभी के साथ इसे शेयर करूंगा।’ गौरतलब है कि फिल्ममेकर करन जौहर हाल ही में सरॉगसी तकनीक के जरिए दो जुड़वा बच्चों के पिता बने हैं। करन ने सरॉगसी के जरिए जुड़वां बच्चों के पिता बनने की खुशखबरी ट्विटर पर शेयर की थी। करन ने कहा था, 'मुझे आप सभी से यह साझा करते हुए खुशी हो रही है कि साइंस की मदद से मैं दो बच्चों, यश और रूही का पिता बन गया हूं। ये मेरी जिंदगी के अहम हिस्से हैं।' करन के मुताबिक पिता बनना एक इमोशनल और सोचा-समझा निर्णय था। हाल ही में सोशल मीडिया पर जुड़वा बच्चों एक ऐसी तस्वीर वायरल हो रही थी जिसमें यह दावा किया जा रहा था कि यह तस्वीर करन जौहर के जुड़वा बच्चों की है। लेकिन अब जब करन ने खुद ही तस्वीरों को शेयर करने की बात कही है तो इससे जाहिर होता है कि वह तस्वीर फेक थी। बता दें कि करन के करीबी दोस्त शाहरुख खान के तीसरे बेटे अबराम का जन्म भी सरॉगसी के जरिए हुआ था। वहीं, पिछले साल जून में अभिनेता तुषार कपूर ने अपने बेटे लक्ष्य के जन्म की खबर सुनाई थी। लक्ष्य का जन्म इन-विट्रो फर्टिलाइजेशन और सरॉगसी के जरिए हुआ था।
ऐक्टर-फिल्मेकर अजय देवगन ने लोकप्रिय डांस रिऐलिटी शो 'सुपर डांसर' के सेट पर ऐक्ट्रेस शिल्पा शेट्टी के साथ मजाक किया। उन्होंने शिल्पा को कॉकरोचों से भरा बॉक्स तोहफे में दिया। आगामी फिल्म 'शिवाय' के प्रचार के लिए सेट पर पहुंचे अजय ने कोरियॉग्राफर गीता कपूर और शिल्पा को यह अनूठा तोहफा दिया। वह फिल्मकार अनुराग बसु के साथ इस शो में निर्णायक के तौर पर नजर आ रही हैं। हालांकि, शिल्पा को पता नहीं था कि वह उनके साथ मजाक कर रहे हैं। जब उन्होंने बॉक्स खोला तो वह इतने सारे कॉकरोच देखकर डर गईं। सोनी एंटरटेनमेंट टेलिविजन शो के सेट से एक सूत्र ने कहा, 'शिल्पा डर गई थीं। उनके हाव-भाव बदल गए थे। उन्हें इससे उबरने में कुछ वक्त लगा। इसके बाद ही शो की दोबारा शूटिंग शुरू की जा सकी।' 'शिवाय' अजय द्वारा निर्देशित और निर्मित फिल्म है। वह इसमें अभिनय भी कर रहे हैं। इसमें वीर दास, सायशा सैगल और एरीका कार भी मुख्य भूमिकाओं में हैं। यह फिल्म 28 अक्टूबर को रिलीज होगी।
फिलहाल ऐक्टिंग से ज्यादा निजी वजहों से चर्चा में छाईं ऐक्ट्रेस कंगना रनौत ने नैशनल फिल्म अवॉर्ड लेने के बाद अंशुल चतुर्वेदी से बातचीत के दौरान कुछ ज्यादा गहरे मुद्दों पर अपनी राय जाहिर की... आपको और अमिताभ बच्चन को एक फ्रेम में देखना एक तरह से हिंदी सिनेमा के एंग्री यंग मैन और एंग्रिएस्ट यंग वुमन को साझा जमीन पर खड़े देखना है। क्या कहेंगी? (हंसते हुए) कोई भी चीज जो मुझे बच्चन साहब के साथ साझा स्पेस मुहैया कराती है, मैं उसे स्वीकार करूंगी। अल्टिमेट एंग्री वुमन बनना मुझे बिल्कुल कबूल है। क्या आपके दोस्त आपको डिफिकल्ट या गुस्सैल मानते रहे हैं? बिल्कुल नहीं। मेरे सारे दोस्त और आसपास के तमाम लोग मुझे परेशान करने की हद तक धैर्यवान बताते हैं। इसकी वजह यही है कि मुझमें काफी धैर्य है और अगर मुझमें ऐसा फोकस नहीं होता तो इतने साल तक इंडस्ट्री में टिके रहना मेरे लिए मुमकिन नहीं था। ऐसा नहीं है कि जब मैं इंडस्ट्री में आई, तभी से मुझमें ये विशेषताएं थीं, लेकिन मैंने धीरे-धीरे इन्हें अपने अंदर विकसित किया। एक टीनेजर के रूप में मैं बड़ी लापरवाह और जल्दबाज थी, पर उम्र के साथ मैंने काफी कुछ सीखा। ऐसा नहीं है कि उम्र ने मेरे ऐटिट्यूड को... उम्र? कैसी उम्र? नहीं, मेरा मतलब है, जब आप 17 के होते हैं और जब आप 29 के होते हैं तो दोनों में अंतर होता है न! 17 की उम्र में आपको लगता है कि आप दुनिया बदल देंगे जबकि 29 की उम्र में आप खुद को बदलना चाहते हैं (हंसती हैं)। 2013 के अपने एक इंटरव्यू में आपने कहा था, 'स्क्रीन पर बोल्ड होने में कोई जोखिम नहीं है, लेकिन जहां तक असल दुनिया में आपके विचारों और फैसलों का सवाल है, तो बोल्डनेस काफी खतरनाक होती है।' तो इस अहसास के बाद क्या आप पहले की ही तरह खतरा उठाती रहीं, या सुरक्षित फैसले लेने शुरू किए? देखिए, जीवन में बोल्ड होने का मतलब यह नहीं है कि आप समाज में कोई बदलाव लाने की कोशिश कर रहे हैं। एक व्यक्ति के तौर पर बोल्ड होना कहीं ज्यादा मुश्किल है। अगर आप बोल्ड हैं तो आपको बोल्ड ही बने रहना होता है। यह नहीं कि कुछ समय तक आप बोल्ड बने रहें, फिर अचानक अपने फैसलों से पलट जाएं। बोल्ड होने का मतलब भड़काऊ कपड़े पहनना या बयान देना नहीं है। बोल्डनेस एक विचारधारा है। यह किसी बात को अंत तक ले जाना और उसे निभाना है। आप सही हो सकते हैं या गलत हो सकते हैं, लेकिन आपमें इतनी हिम्मत होनी चाहिए कि अपने फैसले पर टिके रहें। जैसे, मैंने अपने पिता की छत्रछाया से बाहर निकलने का फैसला किया तो फिर कभी उनसे जाकर यह नहीं कहा कि मेरा काम ठीक नहीं चल रहा, मुझे कुछ पैसे दे दीजिए। एक व्यक्ति के तौर पर मैंने जो बोल्डेस्ट फैसले लिए हैं, वे मेरे लिए हर तरह से संतोषजनक साबित हुए हैं। क्या किसी भी मोड़ पर ऐसा हुआ है कि आपने मुड़कर देखा हो तो आपको लगा हो कि मुझे उतना बोल्ड नहीं होना चाहिए था या यह कि हाय मैंने क्या हाल कर लिया अपना? मैं यह नहीं कह रही कि मैं हमेशा विनर ही रही। गहरी निराशा के दौर से भी गुजरी हूं। खुद पर संदेह करना, सवालों से घिर जाना, यह सब हुआ है। बोल्ड होने का मतलब यह नहीं कि आपके मन में खुद पर सवाल नहीं उठते। जैसे, आज जब मेरे बारे में इतना कुछ कहा जा रहा है तो ऐसा नहीं है कि मैं अपने आप से यह नहीं पूछती कि कहीं मुझमें ही कोई कमी तो नहीं? या यह कि क्या मैं अपनी पर्सनैलिटी थोड़ी सुधार लूं ताकि जिंदगी थोड़ी आसान हो जाए? पर सच्चाई यह है कि अगर ऐसी कोई कमी है तो मैं अबतक उसे ढूंढ नहीं पाई हूं। आखिर मैं कोई और होने का दिखावा तो नहीं कर सकती। मैं मैं हूं और अपना बेस्ट वर्जन होने की कोशिश करती हूं। मुझे लगता है, मैं भरसक कोशिश कर रही हूं (मुस्कुराती हैं)।
बॉलिवुड की फेमस कोरियॉग्राफर फराह खान के हज्बंड शिरीष कुंदर यूपी के मुख्यमंत्री योगी आदित्यनाथ की वजह से फिलहाल सुर्खियों में हैं। दरअसल, उन्होंने यूपी के इस नए सीएम के लिए कुछ ऐसा कह दिया था कि मामला FIR तक पहुंच गया और अब आखिरकार उन्होंने बिना शर्त माफी मांग ली है। शिरीष ने मुख्यमंत्री के खिलाफ ट्विटर पर कुछ ट्वीट किया था। उनके इस ट्वीट के फौरन बाद मामला इतना गर्माया कि यूपी पुलिस में इसे लेकर बात FIR दर्ज होने तक पहुंच गई और आखिरकार उन्हें अपना वह ट्वीट डिलीट करना पड़ा। इस मामले के खिलाफ अयोध्या के ठाकुरद्वारा ट्रस्ट के सचिव अमित कुमार तिवारी की शिकायत पर पिछले दिनों लखनऊ में शिरीष कुंदर के खिलाफ FIR की दर्ज की गई। इसके तुरंत बाद कुंदर ने टि्वटर पर ही बिना शर्त माफी मांग ली। उन्होंने ट्वीट किया है, 'मैं बिना शर्त माफी मांगता हूं। मेरा मकसद किसी की भवनाओं या विचार को ठेस पहुंचाना नहीं था।' I unconditionally apologise. I never meant to hurt anyones feelings or sentiment.&mdash; Shirish Kunder (@ShirishKunder) 1490375267000 दरअसल, शिरीष ने ट्विटर के जरिए योगी आदित्यनाथ की तुलना गुंडे और रेपिस्ट से की थी। शिरीष ने ट्वीट करते हुए लिखा था, 'किसी गुंडे को राजकाज सौंपकर यह उम्मीद करना कि वह दंगे करना बंद कर देगा, यह ठीक वैसा ही है जैसे किसी रेपिस्ट को रेप की इलाजत दे कर यह उम्मीद करना कि वह रेप नहीं करेगा।' अपने अगले ट्वीट में शिरीष ने लिखा था कि एक गुंडे को मुख्यमंत्री बनाना सही है तो दाऊद को सीबीआई निदेशक और माल्या को आरबीआई गवर्नर बनाया जा सकता है। वैसे यह पहली बार नहीं है जब शिरीष किसी विवाद में फंसे हों। इससे पहले वह शाहरुख की फिल्म 'रा वन' को लेकर भी ट्वीट कर चुके हैं, जिसके बाद शाहरुख उनसे नाराज हो गए थे। इतना ही नहीं, एक पार्टी में शाहरुख ने शिरीष को थप्पड़ तक जड़ दिया था।
कभी कलर्स टीवी के शो 'बिग बॉस' को कॉन्ट्रोवर्सीज का किंग कहा जाता था, लेकिन अब एक के बाद एक विवादों में फंस रहा इसी चैनल का शो 'कॉमिडी नाइट्स बचाओट इस खिताब का बड़ा दावेदार बनता जा रहा है। यूं तो इस शो की थीम ही रोस्टिंग जैसे विवादित विषय पर आधारित है, लेकिन हाल ही में नई टीम के साथ ताजातरीन होकर आए शो के नए सीजन का तो जैसे विवादों से चोली-दामन का साथ हो गया है। अभी हाल ही में 'पार्च्ड' फिल्म का प्रमोशन करने शो पर आईं ऐक्ट्रेस तनिष्ठा चटर्जी ने उनके सांवले रंग का मजाक उड़ाने पर आपत्ति जताते हुए शो से वॉकआाउट कर दिया था, जिसके बाद चैनल को उनसे माफी भी मांगनी पड़ी थी। अभी यह कॉन्ट्रोवर्सी खत्म ही हुई थी, कि कमीडियन सिद्धार्थ सागर और भारती सिंह की स्लैपगेट कॉन्ट्रोवर्सी सामने आ गई। खबर है कि कॉमिडी क्लासेज और कॉमिडी नाइट्स लाइव में कृष्णा और भारती के जोड़ीदार रहे कमीडियन सिद्धार्थ सागर भी भारती, कृष्णा, सुदेश, निया शर्मा, मोना सिंह वगैरह के साथ 'नाइट्स बचाओ ताजा' का हिस्सा बनने वाले थे, लेकिन कमीडियन भारती सिंह ने चैनल पर उन्हें न लेने का प्रेशर बनाया। खबरों के मुताबिक, 'कॉमिडी नाइट्स लाइव' के एक एपिसोड में सिद्धार्थ ने गलती से भारती को थप्पड़ मार दिया था। भारती ने तब तो एक प्रफेशनल की तरह अपना ऐक्ट पूरा किया, लेकिन शो के बाद प्रॉडक्शन हाउस को साफ कर दिया कि वह सिद्धार्थ के साथ काम नहीं करेंगी, इसलिए 'कॉमिडी नाइट्स ताजा' के लिए जब सिद्धार्थ का नाम सामने आया तो भारती ने साफ कह दिया कि प्रॉडक्शन हाउस को उनमें और सिद्धार्थ में से किसी एक को चुनना होगा। जाहिर है भारती की पॉप्युलैरिटी देखते हुए प्रॉडक्शन हाउस ने सिड का पत्ता साफ कर दिया। सिद्धार्थ ने खुद भारती को थप्पड़ मारने की घटना कन्फर्म की है। उन्होंने बताया कि अनिल कपूर वाले एपिसोड में गलती से भारती का थप्पड़ लग गया था। हालांकि, उन्होंने कहा, 'भारती और मैं क्लोज फ्रेंड रहे हैं। ऐसे में यह सब जो हुआ ठीक नहीं हुआ है, लेकिन अब क्या किया जा सकता है। हम आर्टिस्ट हैं तो कई बार यह सब हो जाता है। भारती मुझसे काफी सीनियर हैं और मच्योर भी हैं।' हालांकि शो में न लिए जाने के बाबत उनका कहना था कि उन्होंने खुद ही ब्रेक लिया है। इधर भारती ने इन खबरों को गलत बताया है कि उन्होंने चैनल या प्रॉडक्शन हाउस को सिद्धार्थ को न लेने के लिए दवाब बनाया है। भारती ने कहा, 'सिद्धार्थ छोटे भाई जैसा है। मैंने उसकी सफलता मैंने देखी है। मैं उसका बुरा न कर सकती और न ही सोच सकती हूं।' इससे पहले शो के लॉन्च के दौरान ही इसके चैनल के पुराने शो 'कॉमिडी नाइट्स विद कपिल' से विवाद की खबरें आईं और बाद में कपिल ने 'बचाओ' को ज्यादा भाव दिए जाने को लेकर चैनल ही छोड़ दिया। वहीं बीच में ऐसी खबर भी आई थी कि 'हाउसफुल थ्री' के प्रमोशन के दौरान लीज़ा हेडन को कंगारू कहने पर अक्षय कुमार गुस्सा हो गए थे और कमीडियन सिद्धार्थ जाधव को थप्पड़ जड़ दिया था। हालांकि, बाद में अक्षय ने इसे मजाक बताया। यह भी बात सामने आई कि कई ऐक्टर्स ने शो के कॉन्सेप्ट को लेकर आपत्ति जताई थी, जिसके बाद ही इसका नया सीजन लॉन्च किया गया, जिसमें रोस्टिंग कम करने की बात थी।
नई दिल्ली ‘कहानी घर घर की’ फेम श्वेता केसवानी जल्द ही अमेरिकी क्राइम ड्रामा ब्लैकलिस्ट में नजर आएंगी। अवंतिका ने ‘कहानी घर घर की’ में अवंतिका अग्रवाल का किरदार निभाया था। इसके अलावा अवंतिका ‘देस में निकला होगा चांद’ में अनु और ‘बा बहू और बेबी’ में गुड़िया का किरदार निभा चुकी हैं। यह पहली बार होगा जब श्वेता अमेरिकी टेलीविजन की दुनिया में डेब्यू करेंगी। इस सीरीज में हॉलिवुड के पॉप्युलर सुपरस्टार जेम्स स्पेडर भी काम कर रहे हैं। जेम्स स्पेडर इस शो में यूएस नेवी ऑफिसर से निकाले गए क्रिमिनल का किरदार निभा रहे हैं जो बाद में एफबीआई की मदद करता है। फिलहाल श्वेता इसके चौथे सीजन में नजर आएंगी। ये जानकारी अपने फैन्स से शेयर करते हुए श्वेता ने लिखा, ‘बेहतरीन यूनिट के साथ शूट करने का बेहतरीन समय। शुक्रिया ब्लैकलिस्ट। मेरा टीवी डेब्यू।’ इसके अलावा श्वेता ने इंस्टाग्राम पर भी अपने फैन्स से न्यूज शेयर की। Most amazing time shooting with such an incredible unit    thank u @NBCBlacklist @Multi_EthnicMgt #myTVdebut #acting pic.twitter.com/dhG7LhtQw9 — Sweta Keswani (@SwetaKeswani1) February 15, 2017 उन्होंने फोटो पोस्ट करते हुए लिखा, ‘मैं अपना टीवी डेब्यू करने जा रही हैं, बहुत एक्साइटेड हूं। इस डेट और टाइम को मार्क कर लीजिए।’ श्वेता से पहले प्रियंका चोपड़ा और निमरत कौर अमेरिकी टीवी सीरीज में काम कर रही हैं। जहां प्रियंका टीवी शो क्वांटिको में नजर आ रही हैं, तो वहीं निमरत साइंस फिक्शन टेलीविजन शो वेयार्ड पाइन्स के दूसरे सीजन में नजर आ रही हैं। श्वेता इन दिनों न्यूयॉर्क में ही अपने दूसरे पति और बेटी के साथ सेटल हैं।
अपनी आने वाली फिल्म ‘रईस’ के प्रमोशन के लिए शाहरुख खान रिऐलिटी शो ‘बिग बॉस’ में सलमान खान के साथ दिखाई देंगे। ‘बिग बॉस’ के नए प्रोमो में अभिनेता सलमान खान काले रंग का पठानी सूट पहने नजर आ रहे हैं जबकि शाहरुख इसमें अपने 'रईस' फिल्म के लुक में ही नजर आ रहे हैं। सलमान खान यहां ‘रईस’ के डायलॉग ‘अम्मीजान कहती थी’ बोलते हुए नजर आ रहे हैं। सलमान प्रोमो में ‘रईस’ के संवाद अम्मीजान, मां, मैया, माता बोलने की कोशिश करते हैं लेकिन तभी शाहरुख फिल्म का यह संवाद बोलते हुए एंट्री करते हैं। प्रोमो के आखिर में शाहरुख ने अपना लोकप्रिय संवाद ‘आ रहा हूं’ कह दर्शको में और उत्सुकता पैदा कर दी। ‘बिग बॉस’ का यह एपिसोड 20 जनवरी को प्रसारित होगा। इस टीजर को सलमान खान ने अपने ऑफिशल ट्विटर अकाउंट पर भी शेयर किया है। आप भी देखें यह टीजर... pic.twitter.com/QSaJftoNrm — Salman Khan (@BeingSalmanKhan) January 8, 2017
भोजपुरी ऐक्टर विक्रांत सिंह ने बिग बॉस के कंटेस्टेंट मनु पंजाबी पर मोनालिसा और उनके रिश्ते में गलतफहमी पैदा करने का आरोप लगाया है। उनका कहना है कि वह कैमरे के सामने गर्लफ्रेंड-बॉयफ्रेंड वाली इमेज बनाने की कोशिश कर रहे हैं। दरअसल, हाल ही में अपने रिश्ते में बढ़ी गलतफहमियों को दूर करने के लिए मोनालिसा के बॉयफ्रेंड विक्रांत ने बिग बॉस के घर में एंट्री ली। घर से बाहर आने के बाद उन्होंने कहा, 'मोना यह खेल नहीं खेलना चाहतीं, बल्कि वह तो शो छोड़ना चाहती हैं। जिस दिन मोना को मनु की असलियत पता चलेगी वह खुद ही इस रिश्ते को तोड़ देंगी। मैं चाहता हूं कि मोना जानें कि मनु ने सीक्रिट रूम में जाकर उनके बारे में क्या-क्या कहा था। मुझे ऐसा लगा कि वह काफी डरी हुई और कन्फ़्यूज़ थी कि मैंने उसे छोड़ दिया है। मुझे लगता है इस गलतफहमी के पीछे मनु का हाथ है।' विक्रांत ने बताया, 'बिग बॉस के घर में जाने का मेरा अनुभव अच्छा रहा। मैं मोना को पिछले आठ साल से जानता हूं। वह शो में भले ही बहुत खुले मिजाज की नजर आती हों लेकिन असल जिंदगी में वह ऐसी नहीं हैं। शो में जो मोना हैं वह काफी ओवर फ्रेंडली हैं।' वैसे बता दें कि मोनालिसा के बॉयफ्रेंड का ऐसा भी मानना है कि शो से विदा लेने के बाद मोनालिसा मनु और मनवीर से कोई रिश्ता नहीं रखेंगी। गौरतलब है कि जब से शो शुरू हुआ है, मनु और मोनालिसा की रोमांटिक केमिस्ट्री देखने को मिल रही है। ये दोनों अब गेम के लिए ऐसा कर रहे हैं या फिर असली में इनके दिल में कुछ है, यह तो वे ही जानें।
अपनी फिल्म , 'तुतक तुतक तूतिया' के प्रमोशन के लिए 'द कपिल शर्मा शो' में पहुंची ऐक्ट्रेस तमन्ना भाटिया ने कपिल शर्मा से वह सवाल पूछा जिस पर पहले ही एक बड़ा विवाद खड़ा हो चुका है। अपने को-स्टार सोनू सूद और प्रभु देवा के साथ कपिल शर्मा के कॉमिडी शो के सेट पर पहुंचीं तमन्ना ने कपिल से पूछा कि क्या वह सच में 15 करोड़ रुपए टैक्स चुकाते हैं? इस सवाल को तमन्ना ने कन्नड़ में पूछा और प्रभु देवा ने इसको हिंदी में अनुवाद किया। कपिल के शो में उनके ट्वीट करने की घटना के बाद कई अन्य गेस्ट भी इस बात पर उनकी खिंचाई कर चुके हैं। दरअसल, कपिल ने कुछ हफ्तों पहले एक ट्वीट करके बीएमसी पर 5 लाख रुपए घूस की मांग करने का आरोप लगाया था। साथ ही उन्होंने ये भी कहा था कि वह पिछले 5 सालों में 15 करोड़ रुपए इनकम टैक्स के तौर पर दे चुके हैं तो फिर घूस क्यों दें। इसके बाद मामले ने तूल पकड़ लिया और कपिल शर्मा बुरी तरह फंस गए थे।
नई दिल्ली इंडियन टीवी शोज को उनकी कभी न खत्म होने वाली और पिछड़ी सोच वाली कहानियों के चलते अक्सर कठघरे में खड़ा किया जाता रहा है। लेकिन हाल के दिनों में छोटे पर्दे पर पहली बार लाइव रिऐलिटी शो और स्पिन ऑफ जैसे कुछ बड़े ऐक्सपेरिमेंट्स देखने को मिले हैं। डालते हैं इसी पर एक नजर : सास-बहू के मेलोड्रामैटिक लड़ाई-झगड़े, कभी न खत्म होने वाले अजीबोगरीब प्लॉट और झाड़-फूंक, नागिन-दैत्य जैसे पुरातनपंथी विषय, इंडियन टेलिविजन शोज की पहचान कुछ ऐसी ही बन चुकी है। लेकिन तेजी से बदलती तकनीक और बदलते वक्त के साथ कदमताल करने के लिए टीवी शो मेकर्स भी अब नए और चैलेंजिंग ऐक्सपेरिमेंट्स करने की कोशिश कर रहे हैं। हाल के दिनों में छोटे पर्दे पर पहली बार लाइव रियलिटी शो और स्पिन ऑफ जैसे कुछ बड़े एक्सपेरिमेंट्स देखने को मिले हैं। जमाना लाइव का है जी डिजिटल दौर में लोगों को सबकुछ तुरंत जानने और बताने की आदत पड़ चुकी है। फिर अब तो जमाना लाइव का हो चुका है। बहन की शादी हो या बेटी का एनुअल फंक्शन, लोग तुरंत एफबी लाइव करते हैं। ऐसे में भला छोटा पर्दा कब तक पीछे रहता। हाल ही में कलर्स चैनल ऑडियंस के बीच देश का पहला लाइव टीवी शो 'राइजिंग स्टार' लेकर आया है। इस सिंगिंग रियलिटी शो में पहली बार लोग मोबाइल ऐप के जरिए लाइव वोटिंग करके तुरंत कंटेस्टेंट्स की किस्मत का फैसला कर देते हैं। टेलिविजन और डिजिटल स्पेस के तालमेल वाले इस शो के कॉन्सेप्ट को लेकर ऑडियंस में भी काफी एक्साइटमेंट है। हालांकि लॉन्च के बाद शो को लोगों की मिली-जुली प्रतिक्रिया मिली। चैनल के सीईओ राज नायक भी मानते हैं कि लाइव एंटरटेनमेंट शो बनाना आसान काम नहीं था। बकौल राज नायक, ‘लाइव शो बनाने में बहुत सारा चैलेंज होता है। कोई तकनीकी गड़बड़ न हो जाए। जजेस कुछ ऐसी बात न बोल दें, जो नहीं बोलनी चाहिए, क्योंकि शो लाइव है। टेलीप्रॉम्पटर ऊपर-नीचे हो गया, तो होस्ट को प्रॉब्लम है, लेकिन हमने ऑडियंस को कुछ नया देने के लिए ये चैलेंज लिया।’ स्पिन ऑफ सुना क्या! तीन भाईयों की केमिस्ट्री वाले स्टार प्लस के शो ‘इशकबाज’ का जब स्पिन ऑफ ‘दिल बोले ओबेराय’ अनाउंस किया गया, तो एकबारगी तो लोगों को समझ ही नहीं आया कि ये 'स्पिन ऑफ' आखिर है किस बला का नाम! दरअसल, स्पिन ऑफ किसी हिट शो के किरदारों के बीच से ही बनाई गई दूसरी कहानी होती है। मसलन ‘इशकबाज’ तीन भाईयों शिवाय (नकुल मेहता), ओंकारा (कुणाल जय सिंह) और रुद्र (लीनेश मट्टो) की कहानी है, पर बाद में इसमें शिवाय की लव स्टोरी केंद्र में आ गई थी, जबकि ऑडियंस के बीच ओंकारा और रुद्र का क्रेज भी कम नहीं था। इसलिए मेकर्स ‘दिल बोले ओबेरॉय’ के रूप में नया शो ले आए। शो की प्रड्यूसर गुल खान के मुताबिक, 'इंडियन ऑडियंस पहली बार कोई स्पिन ऑफ शो देख रही है। 'इशकबाज' में जोर तीनों भाईयों की केमिस्ट्री पर था, जबकि 'दिल बोले ओबेरॉय' में लोग इनकी लवस्टोरी देखेंगे।' वैसे देसी टीवी ऑडियंस के लिए भले ही 'स्पिन ऑफ' एक नया कॉन्सेप्ट है, लेकिन विदेशों में यह आम बात है। वहां शो 'ऑल इन द फैमिली' के पांच स्पिन ऑफ 'द जैफरसंस', 'आर्ची बंकर्स प्लेस', 'मॉड', 'ग्लोरिया', '704 हॉजर' बन चुके हैं, जबकि 'द हैपी डेज' के चार स्पिन ऑफ 'मॉर्क एंड मिंडी', 'लेवर्न एंड शर्ली', 'जोएनी लव्स चाची' और 'द फोंड एंड द हैपी डेज गैंग' बने। इसके अलावा 'ग्रेट एनॉटमी' का स्पिन ऑफ 'प्राइवेट प्रैक्टिस', 'बेवॉच' का 'बेवॉच हवाई' और 'बेवॉच नाइट्स', 'डॉक्टर्स हू' का स्पिन ऑफ 'टॉर्चवुड', 'फ्रेंड्स' का स्पिन ऑफ 'जोई' भी काफी पॉपुलर हुआ। वीकली, डेली और अब वीकेंड शोज टीवी पर धारावाहिक का मतलब कभी हफ्ते में एक दिन आने वाले शोज हुआ करते थे। लोग हर हफ्ते अपने पसंदीदा शोज का इंतजार करते थे। फिर जमाना डेलीसोप का आया। मंदिरा बेदी स्टारर शो 'शांति' ने पहली बार लोगों को हफ्ते में पांच दिन एक ही सीरियल देखने की लत लगाई, जो बढ़ते-बढ़ते रोजाना तक पहुंच गई। लेकिन सातों दिन चलने वाले इन शोज को लेकर कई दिक्कतें भी सामने आने लगीं। टीवी शो वालों के काम के घंटे कई गुना बढ़ गए, तो क्वॉलिटी पर भी असर पड़ने लगा। बहुत से एक्टर्स डेली सोप्स करने से बचते भी दिखाई दिए। इसलिए हाल ही में टीवी पर वीकेंड फिक्शन शोज का चलन शुरू हुआ है। पहले जहां वीकेंड रिऐलिटी शोज के लिए फिक्स होता था, वहीं अब पिछले कुछ समय में 'गुलमोहर ग्रैंड', 'नागिन', 'कवच', 'ब्रह्मराक्षस' जैसे वीकेंड शोज देखने को मिले। इनमें एकता कपूर के शो 'नागिन' और फिर 'ब्रह्मराक्षस' की सफलता ने दूसरे मेकर्स को भी वीकेंड शोज के बारे में सोचने पर मजबूर कर दिया। आने वाले समय में स्टार प्लस पर 'कोई लौट के आया है' और लाइफ ओके पर 'चंद्रकांता' जैसे कई और वीकेंड शोज नजर आएंगे। देसी अंदाज में विदेशी कहानी बीते कुछ समय में फिल्मों की तर्ज पर टीवी पर भी विदेशी शोज के ऑफिशल रीमेक बनाने का चलन शुरू हुआ है। वरना पहले टीवी वाले भी चुपचाप विदेशी शोज से इंस्पिरेशन लेकर उनका देसीकरण कर लिया करते थे। इंडियन टेलीविजन पर ऑफिशन अडॉप्टेशन के इस ट्रेंड को शुरू करने का श्रेय एक्टर अनिल कपूर को जाता है, जो फेमस अमेरिकन सीरीज '24' को भारत लेकर आए। अनिल इस शो के दो सीजन्स ला चुके हैं। इसके अलावा फिल्म निर्देशक निखिल अडवानी भी हाल ही में इस्राइली शो 'हातुफिम' का ऑफिशल रीमेक 'पीओडब्ल्यू: बंदी युद्ध के' लेकर आए। इससे पहले पॉपुलर अमेरिकन सीरीज 'एवरीवन लव्स रेमंड्स' का इंडियन रीमेक भी 'सुमित संभाल लेगा' के नाम से आ चुका है। खबर है कि जल्द ही तुर्की के हिट शो 'फातमागुल' का भी हिंदी अडॉप्टेशन लाने की तैयारी चल रही है। हालांकि अभी तक टीवी वालों का यह प्रयोग उम्मीदों पर खरा नहीं उतर पाया है। इन शोज को तारीफ तो खूब मिली, लेकिन टीआरपी की रेस में ज्यादातर शोज पिछड़ गए।
स्टार क्रिकेटर युवराज सिंह लोकप्रिय टेलीविजन कॉमिडी शो 'द कपिल शर्मा शो' में उस वक्त चौकेंगे, जब उन्हें पता चलेगा कि उनकी शादी अभिनेत्री सुमोना चक्रवर्ती से हो गई है। वह इस शो में अपनी मंगेतर हेजल कीच संग पहुंचेंगे। सुमोना सरला का किरदार निभाएंगी, जिसका अजेंडा युवराज से शादी करने का है। जब तक वह इसके लिए मना करते हैं, तब तक उनकी शादी हो चुकी थी। फिल्म के सेट से सूत्र ने बताया, 'पूरा दृश्य उत्साहित कर देने वाला था, जब डॉ. मशहूर गुलाटी (सुनील ग्रोवर) ने कपिल के घर युवराज को देखा। उन्हें अस्पताल में एमआरआई मशीन का उद्घाटन करने के लिए आमंत्रित किया गया और युवराज ने यह प्रस्ताव स्वीकार कर लिया। उसने युवराज से शादी करने के लिए सुमोना से कहा।' सूत्र ने कहा, 'कपिल ने इस पर आपत्ति जताई, लेकिन जब तक युवराज को पता चलता सरला उनके साथ पत्नी जैसा व्यवहार करने लगती है।' शो में सरला के पिता भी युवराज को अपनी बेटी से शादी के लिए मजबूर करते हैं। सूत्र ने कहा, 'सुनील ने रस्मों-रिवाज से शादी के लिए कहा।' kapil-sharma-show 'द कपिल शर्मा शो' का प्रसारण शनिवार को सोनी एंटरटेंमेंट टेलिविजन पर होता है। Sumona Chakraborty 'marries' Yuvraj Singh on TV show Star cricketer Yuvraj Singh, will be seen on 'The Kapil Sharma Show' alongside his fiancee Hazel Keech. Yuvraj accidentally got married to actress Sumona Chakraborty on the popular comedy show. Sumona plays Sarla's character in the show and in this episode she came with an agenda to get married to Yuvraj. According to report, Kapil took objection to this, but Sarla somehow managed and even before Yuvraj knew she started behaving as his wife.
कभी अपने निगेटिव किरदार से लोगों के दिलों पर राज करने वालीं तसनीम शेख नौ साल बाद टेलिविजन पर वापसी कर रही हैं। ‘क्योंकि सास भी कभी बहू थी’ में मोहिनी के किरदार से मशहूर होने के बाद तसनीम शेख लंबे समय से अपना काम मिस कर रही थीं। उनके फैंस का इंतजार अब खत्म हुआ क्योंकि तसनीम ऐंड टीवी के आने वाले शो ‘एक विवाह ऐसा भी‘ से टेलिविजन पर वापसी कर रही हैं। तसनीम ने अपनी बच्ची को पूरा वक्त देने के लिए टेलिविजन से ब्रेक ले लिया था। टेलीविजन पर वापसी को लेकर तसनीम से पूछने पर उन्होंने बताया, ‘मुझे कई शोज के ऑफर मिले, लेकिन मैंने सबको मना कर दिया क्योंकि मुझे अपनी बेटी पर ध्यान देना था। अब वह सात साल की हो गई है। मैं उसके सीखने के उन जरूरी सालों को अनदेखा नहीं करना चाहती थी क्योंकि परिवार हमेशा ही मेरे लिए सबसे ऊपर रहा है।' तसनीम ने कहा, 'चूंकि अब मेरी बेटी थोड़ी बड़ी हो गई है और मेरे काम के बारे में जानती है तो मैंने टेलीविजन पर वापसी के बारे में सोचा। ‘एक विवाह ऐसा भी‘ की सोच अलग है। मुझे उम्मीद है कि दर्शकों को मेरा रोल पसंद आएगा। वह मुझे उसी तरह प्यार देंगे जैसा कि उन्होंने पहले के शोज में दिया है।’
नई दिल्ली अभिनेता राजकुमार राव को लगता है कि केवल बॉलिवुड में ही भाई-भतीजावाद नहीं है जबकि ऐसा सभी क्षेत्रों में है, लेकिन उन्हें समस्या तब होती है जब गैर-प्रतिभाशाली अभिनेताओं को फिल्मों में मौका मिल जाता है। राव को वर्ष 2010 में 'लव सेक्स और धोखा' से ब्रेक मिला था। इसके बाद 'काय पो चे', 'शाहिद', 'क्वीन', 'सिटी लाइट्स' और 'अलीगढ़' जैसी फिल्मों में अपने अभिनय से उन्होंने अपना लोहा मनवाया। 'क्वीन' में राव के साथ काम करने वाली कंगना रनौत ने हाल में कहा था कि बॉलिवुड में भाई-भतीजावाद है। इस बारे में पूछे जाने पर राव ने कहा, 'यहां निश्चित तौर पर पक्षपात है और यह सब जगह पर है, इसलिए ये ठीक है। मेरे लिए पक्षपात को लेकर चिंता की बात है कि इसके कारण फिल्मों में गैर-प्रतिभाशाली लोगों को देखना पड़ता है। यह मेरे लिए एक समस्या है।' राव ने कहा, 'मैं स्क्रीन पर प्रतिभाशाली लोगों को देखना चाहता हूं। मुझे इस बात की परवाह नहीं कि वे कहां से आते हैं, किस परिवार से आते हैं। फिल्म उद्योग में रणबीर कपूर और आलिया भट्ट जैसे एक्टर भी हैं, जो बहुत प्रतिभाशाली हैं। राजकुमार की हालिया फिल्म 'ट्रैप्ड' को उत्साहजनक शुरुआत मिली है और उनके अभिनय की सब ओर प्रशंसा हो रही है। इस फिल्म का निर्देशन विक्रमादित्य मोटवानी ने किया है।
नई दिल्ली मैं दिल्ली में उर्दू को बढ़ावा देने के लिए होने वाले एक कार्यक्रम में शामिल हो रहा हूं। मेरा मानना है कि ऐसे जश्न होते रहने चाहिए। हर भारतीय भाषा में ऐसे समारोह होने चाहिए। इनमें कई भारतीय भाषाओं के वजूद की बात होती है, जो काफी अच्छी बात है। लोग इनके भविष्य पर चिंता करते हैं, और चिंता होना स्वाभाविक है। वैसे मुझे कभी इस बात का अहसास ही नहीं हुआ कि मैं कौन-सी भाषा बोल रहा हूं। वह उर्दू है, हिंदी या फिर अंग्रेजी। भाषा हमारे अवचेतन में प्रवेश कर जाती है। हम बस उसके साथ बहते जाते हैं। हम बोलने से पहले यह नहीं सोचते कि अरे यह तो फारसी का शब्द है! हम जान ही नहीं पाते कि कब कौन-सी भाषा हमसे जुड़ जाती है। जो भाषाओं को आत्मसात कर चुका है, उसे इनकी कोई सीमा नजर नहीं आती। हिंदी और उर्दू में मुझे कोई सीमा नजर नहीं आती। हिंदी और उर्दू में मेरे हिसाब से कोई विवाद ही नहीं है। ये दोनों साथ-साथ चलती हैं और एक-दूसरे में कब घुल-मिल जाती हैं, हम जान ही नहीं पाते। हमारी भाषा न जाने कब अंग्रेजी के ‘लैनटर्न’ शब्द से ‘लालटेन’ बना कर उसे हमारी जिंदगी का हिस्सा बना लिया, हम जान ही नहीं पाते। भाषा इस देश के आम जनमानस को जोड़ने का काम करती है। वह खास और आम के बीच पुल की तरह है। हम उसे उतने ही प्यार से स्वीकार कर लेते हैं। यही तो किसी भाषा की खूबसूरती है। भाषा कभी अड़ती नहीं है। जो भाषा अड़ गई, तो समझो सड़ गई। किस भाषा में कौन-सा शब्द होना चाहिए या नहीं होना चाहिए, किसी खास शब्द का इस्तेमाल होना चाहिए और किसी का नहीं होना चाहिए... इस तरीके की जोर आजमाइश में भाषा का फायदा नहीं बल्कि नुकसान ही होता है। कई भाषाओं के शब्दों से मिल कर ही हमारी बोलियां समृद्ध हुई हैं। अलग-अलग भाषाओं के शब्दों जब बोलियों के साथ खुलते-मिलते हैं तो इससे उनकी मासूमियत और बढ़ जाती है। भाषा के साथ हठधर्मिता का कोई फायदा नहीं है। न इस पर फारसी को लादना सही है और न ही संस्कृत पर। अगर गौर से देखें तो हम पाएंगे कि पहले के मुकाबले आज प्रकाशन बढ़ा है। अब सेल्फ पब्लिशिंग के भी ऑप्शन हैं। खासतौर पर कविताएं तो काफी लिखी जा रही हैं। लेकिन एक सवाल फिर भी मन में उठता है कि आखिर आम सरोकार से जुड़ी हुई कविताएं कहां गुम हो गईं। जब दिनकर जी लिखते थे कि ‘सिंहासन खाली करो कि जनता आती है’ और गालिब लिखते थे कि ‘कौन जीता है तेरी जुल्फ के सर होने तक’। इन कविताओं में आम इंसान की झलक है। ये आम लोगों के रोजमर्रा के दुख और खुशियों को व्यक्त करती हैं। आज की कविताओं में यह बात नहीं दिखती। इसे समझना होगा कि भाषा की हठधर्मिता ही उसे लोगों से दूर ले जाती है। इन बातों से यह निष्कर्ष नहीं निकालना चाहिए कि भाषाओं के परांपरिक स्वरूप पर ध्यान नहीं देना चाहिए। उन पर भी ध्यान देने और संरक्षित करने की भी जरूरत है। कुछ लोग कहते हैं कि उर्दू को देवनागरी लिपि में लिखना शुरू कर देना चाहिए। लेकिन ऐसा करना जरूरी नहीं है। किसी चीज को बचाने के लिए किसी दूसरी को मारने की जरूरत नहीं है। दोनों साथ-साथ भी चल सकते हैं। किसी शब्द के किसी खास लिपि में लिखे होने पर उसकी सुंदरता और बढ़ जाती है। किसी भी तरह से अड़ना जरूरी नहीं है। देश भर की भाषाओं को किसी भी तरह के चश्मे से देखने की जरूरत नहीं है। भाषा को धर्म और जाति से जोड़ना उसके साथ बेमानी करने जैसा है। ऐसे भाषाओं को नहीं देखना चाहिए। यह एक तरह का अन्याय है। भाषाओं पर नए-नए प्रभावों पर लगातार चर्चा होती रहनी चाहिए। मैं हमेशा कोशिश करता हूं कि जब भी कोई संस्थान कोई ऐसी कोशिश करे तो मैं सहयोग कर सकूं। मैं इसे किसी भी भाषा की खूबसूरती को निखारने के एक तरीके के तौर पर देखता हूं। मुझे 'एसएमएस' शब्द को अपनी भाषा के साथ जोड़ने में कोई परहेज नहीं लेकिन इसे 'संदेश शब्द' की हत्या करके जोड़ना मुझे कतई गंवारा नहीं है। दोनों बखूबी साथ-साथ चल सकते हैं। - प्रसून जोशी
नई दिल्ली विवादों को लेकर सुर्खियों में रहने वाले बिग बॉस के प्रतिभागी रहे स्वामी ओम और उनके एक सहयोगी संतोष आनंद पर एक महिला ने दुर्व्यवहार करने और उसको जान से मारने की धमकी देने का आरोप लगाया है। महिला के आरोप के मुताबिक, स्वामी ओम ने उसके कपड़े फाड़े और गालियां दीं। इस मामले में आईपी स्टेट पुलिस स्टेशन में केस दर्ज कर लिया है। हालांकि, इस मामले में अब तक कोई गिरफ्तारी नहीं हुई है। एफआईआर के अनुसार, महिला 7 फरवरी को राजघाट स्थित हरिहर आश्रम में गई थी। वहां आश्रम में पहले से मौजूद ओम बाबा और उनके सहयोगी ने उसे सबके सामने पकड़ लिया। जब उसने लोगों से बचाने के लिए गुहार लगाई तो मौके पर मौजूद लोग भाग निकले। इसके बाद ओम बाबा और उसका सहयोगी महिला को एक कमरे में ले गए और दुष्कर्म की कोशिश की। उन्होंने महिला और उसके परिवार को बर्बाद करने की धमकी भी दी। महिला ने किसी तरह खुद को बचाया और इस वारदात की जानकारी पुलिस को दी। पुलिस ने आईपीसी की धारा 354 के त​हत महिला के आत्मसम्मान को चोट पहुंचाने के लिए स्वामी ओम और उसके सहयोगी के खिलाफ केस दर्ज कर लिया गया है। पीड़ित महिला सोमवार को अपना बयान दर्ज कराएगी। पुलिस के मुता​बिक, इस मामले में उचित कार्रवाई की जाएगी। बताया जाता है कि महिला और ओम बाबा में पहले से ही किसी बात को लेकर विवाद था। बता दें कि स्वामी ओम बाबा टीवी शो 'बिग बॉस' के कंटेस्टेंट भी रह चुके हैं और उनकी बदतमीजी के चलते उनको शो से बाहर निकाल दिया गया था। इससे पहले हाल ही में ओम बाबा ने एक विडियो पोस्ट किया था। इसमें खुद को भगवान का नुमाइंदा बताने वाले ओम स्वामी ने दावा किया कि पिछले दिनों जो उत्तराखंड, दिल्ली एनसीआर में भूकंप आया उसकी वजह कुछ और नहीं बल्कि वह खुद हैं। उन्होंने दावा किया कि यह भूकंप इसलिए आया कि 'बिग बॉस' शो मेकरों ने उनके खिलाफ साजिश रची और शो में उनकी छवि को धूमिल किया गया।
छोटे पर्दे की मशहूर अभिनेत्री सृति झा जो इन दिनों जी टीवी के मशहूर सीरियल 'कुमकुम भाग्य' में 'प्रज्ञा' का लीड रोल निभा रही हैं, उन्हें आपने टीवी पर बेहद ट्रेडिशनल कपड़ों में साड़ी या सूट पहने ही देखा है। लेकिन ऑफ स्क्रीन जब आप प्रज्ञा यानी सृति झा को देखेंगे तो शायद आप भी उन्हें पहचान नहीं पाएंगे। खासतौर पर तब जब आप उन्हें बिकीनी पहने देखेंगे। दरअसल, न्यू इयर के मौके पर सृति अपने दोस्तों के साथ छुट्टियां मनाने थाइलैंड गई थीं जहां बीच पर दिखा उनका ये हॉट बिकीनी अवतार। इस तस्वीर को इंस्टाग्राम पर शेयर किया लीना जुमानी ने। लीना भी 'कुमकुम भाग्य' सीरियल का हिस्सा हैं और सीरियल में वह प्रज्ञा की दुश्मन तनु का किरदार निभा रही हैं। हालांकि असली जिंदगी में प्रज्ञा और तनु यानी सृति और लीना बेस्ट फ्रेंड्स हैं। इस तस्वीर में लीना भी रेड बिकीनी में बेहद हॉट लग रही हैं।   A photo posted by Leena Jumani (@leena_real) on Jan 8, 2017 at 10:23am PST सृति और लीना के साथ थाइलैंड में न्यू इयर हॉलिडे करने वाली इस तस्वीर में टीवी ऐक्टर कुणाल करन कपूर भी नजर आ रहे हैं जिन्हें सृति का कथित बॉयफ्रेंड कहा जा रहा है। इससे पहले भी सृति ने भी अपने इंस्टाग्राम अकांउट पर अपनी एक हॉट तस्वीर शेयर की थी।   Hot Babe!       Just See who's at the back!      I want this real pic         Thank you @imouniroy u made #SriNal fans Day!       Kunal Karan Kapoor ~ Sriti Jha    #favouritepeople #madeforeachother #lovelycouple    #SriNal     #SriKu #KunTi #TiKu #SritiJha #Kunalkarankapoor :) @itisriti @kunalkarankapoor    #Sriti #Kunal #ISEESriNal     #BabiesBangkokDiaries       A photo posted by Kunal Sriti FC (@kunalsriti_fc) on Jan 6, 2017 at 6:00am PST
बाहुबली जैसी फिल्म करने के बाद साउथ के सुपरस्टार प्रभास की सबसे बड़ी ख्वाहिश क्या रही होगी? अगर आपको लगता है कि प्रभास की ख्वाहिश ‘बाहुबली 2’ के सबसे बड़ी सुपरहिट होने या ढेर सारे अवॉर्ड जीतने की रही है, तो आप गलत सोच रहे हैं। बाहुबली प्रभास की सबसे बड़ी ख्वाहिश कुछ ऐसी थी, जिसके बारे में जानकर आपके चेहरे पर मुस्कुराहट आ जाएगी। हाल ही में प्रभास ने खुलासा किया कि जब ‘बाहुबली 2’ की शूटिंग चल रही थी, तब से ही उनकी सबसे बड़ी ख्वाहिश थी कि फिल्म की शूटिंग पूरी होते ही वह अपने बाल कटवाएंगे और वाकई में उन्होंने ऐसा ही किया। ‘बाहुबली 2’ के ट्रेलर लॉन्च के मौके पर प्रभास बिल्कुल नए लुक में मीडिया के सामने आए। इस नए लुक में प्रभास काफी छोटे बालों में नजर आ रहे थे। असल में प्रभास पिछले 5 सालों से लगातार इस फिल्म के लिए काम कर रहे हैं और इसलिए उन्हें अपने किरदार के लुक और फिजिक को भी मेनटेन करना पड़ रहा था। पहली फिल्म में भी प्रभास काफी बड़े और घने बालों में नजर आए थे और दूसरी फिल्म में भी वह उसी लुक में नजर आने वाले हैं। इसके चलते प्रभाष को कई सालों से बड़े और लंबे बार कैरी करने पड़ रहे थे। एक इंटरव्यू में प्रभास ने बताया था, ‘मैं इन बड़े बालों को कैरी करते-करते थक गया हूं और इसलिए मेरी पहली ख्वाहिश यही है कि जैसे ही इस फिल्म की शूटिंग खत्म होगी, मैं सबसे पहले अपने बाल कटवाऊंगा।’ प्रभास ने यह भी बताया कि पहली फिल्म के शुरुआती हिस्से में उन्होंने शिवा का जो किरदार निभाया था और जो बाद में महेंद्र बाहुबली के रूप में सामने आया, उसके मुकाबले अमरेंद्र बाहुबली का किरदार उनके दिल के ज्यादा करीब है, क्योंकि वह एक राजा है और उसके अंदर वो राजाओं वाली बात है। उन्होंने यह भी कहा कि पहली फिल्म की तरह इस बार उन्हें शूटिंग के दौरान ज्यादा चोटों का सामना नहीं करना पड़ा, क्योंकि राजामौली ने इस बार ऐक्शन सीन्स फिल्माते वक्त उनका और ज्यादा ध्यान रखा था। इसलिए लेट शूट किया वह सीन फिल्म के डायरेक्टर एस.एस. राजामौली ने बताया, ‘बाहुबली : द बिगनिंग’ की रिलीज के बाद जिस तरह से ‘कटप्पा ने बाहुबली को क्यों मारा?’ सवाल देश का प्रश्न बन गया था, उसे देखते हुए हमारा एक्साइटमेंट और जिम्मेदारी भी काफी बढ़ गई थी। पहले हमने तय किया था कि जब ‘बाहुबली 2’ की शूटिंग शुरू होगी, तो उसमें इस हिस्से की शूटिंग पहले ही कर ली जाएगी, लेकिन इसे लेकर दर्शकों के एक्साइटमेंट ने हमारी जिम्मेदारी भी और बढ़ा दी। मुझे लगा कि इस सीन में तकनीक या इमोशंस के लेवल पर किसी भी तरह की कोई कमी नहीं रहनी चाहिए। इसलिए हम बार-बार इसकी शूटिंग टालते रहे और काफी देर से जाकर हमने यह सीन शूट किया।’ इस बार होगी भरपाई इस भव्य फिल्म की निर्माता जोड़ी शोभु और प्रसाद ने बताया कि दोनों फिल्मों की शूटिंग का कुल बजट मिलाकर 450 करोड़ से ज्यादा का रहा। उन्होंने यह भी बताया कि बिजनस के लिहाज से पहली वाली फिल्म से हमें कोई खास फायदा नहीं हुआ था, मगर अब दूसरी फिल्म को लेकर दर्शकों में जैसा एक्साइटमेंट है, उसे देखकर हमें लग रहा है कि वह कसर अब पूरी हो जाएगी। नॉर्थ इंडिया में फिल्म को रिलीज कर रहे करन जौहर और अनिल थडानी ने भी उम्मीद जताई कि ‘बाहुबली 2’ कमाई के सारे रेकॉर्ड तोड़ देगी।
ऐक्टर राहुल देव 'बिग बॉस-10' के घर से बाहर आ चुके हैं। राहुल जब उस घर में थे तो उन पर बोरिंग होने, कुछ न करने का इल्जाम लगता रहा। राहुल ने तब कहा कि वो लड़ाई-झगड़ा, प्लानिंग-प्लॉटिंग नहीं कर सकते। तब सवाल ये है कि ऐसा था तो वो बिग बॉस में गए ही क्यों? घर से निकलने के बाद राहुल ने हमें बताई इसकी वजह... नकली इंसान नहीं बन सकता ऐक्टर राहुल देव बिग बॉस के घर में 63 दिन बिताकर बाहर की दुनिया में वापस आए हैं। बिग बॉस के घर में उन्हें भले ही सबसे बोरिंग कंटेस्टेंट कहा गया, लेकिन राहुल को इस बात की खुशी है कि उन्होंने घर में ऐसा कुछ नहीं किया जिसके चलते बाहर की जिंदगी में उनके बर्ताव पर सवाल उठे। बकौल राहुल, 'मैं कैमरे के लिए नकली इंसान की तरह बिहेव नहीं कर सकता। मैं रियल में जैसा हूं, घर में भी वैसा था।' ये खेल था, आगे जिंदगी है बकौल राहुल, 'घर में कोई मेरे सामने कुछ नहीं कहता था। पीठ पीछे कौन क्या कहता था मुझे नहीं पता, लेकिन मेरे सामने सब अच्छे थे मेरे साथ। इसलिए मेरा किसी से कोई विवाद हुआ नहीं। बाकी प्लानिंग-प्लॉटिंग में मैं विश्वास करता नहीं हूं। रियल लाइफ में भी नहीं करता। मैं ऐसा नहीं कर सकता कि सिर्फ दिखने के लिए कुछ अटपटी चीजें करता रहूं। जैसे सुबह कुछ लोग डांस करते थे। उसमें मोना रियल में डांस पसंद करती हैं, लेकिन कुछ लोग सिर्फ इसलिए करते थे कि शायद वो कैमरे में दिखें। मैं वो नहीं कर सकता। मैं सौ से ऊपर फिल्में कर चुका हूं। ये कुल मिलाकर 105 दिन का खेल है और मेरी 104 फिल्में रिलीज हो चुकी हैं, अलग अलग भाषाओं में। इसलिए मेरे लिए वो सिर्फ एक खेल था। वहां से निकलकर मुझे वापस फिल्में करनी है।' काम पर वापसी का मौका फिर सवाल उठता है कि राहुल ने घर में जाने के लिए हां ही क्यों की? इस पर राहुल का कहना है कि घर में जाने के सिर्फ दो दिन पहले उन्होंने कॉन्ट्रैक्ट साइन किया, वो भी इसलिए क्योंकि पत्नी के देहांत के बाद वो करीब साढ़े तीन साल से काम से दूर थे, तो उन्हें लगा कि यह एक बड़ा प्लैटफॉर्म है वापसी के लिए। राहुल बताते हैं, 'मेरी वाइफ रीना कैंसर के चलते गुजर गईं। इसके बाद मेरे पास दो चॉइस थी कि या तो मैं अपने बेटे की परवरिश करूं या काम करता रहूं। लेकिन मैंने पहला ऑप्शन चुना और दिल्ली चला गया क्योंकि अगर मैं उन्हें नहीं पालता तो कौन पालता! और सिंगल पैरेंटिंग बहुत कठिन होती है। मां और पिता का रोल एक साथ निभाना आसान नहीं होता। इसलिए मैंने एक तरह का सेल्फ इंपोज्ड बैन लगा लिया था लेकिन लोगों को लगता था कि मेरे पास काम नहीं है। जबकि सच ये था कि मैं अपने बेटे की परवरिश में बिजी था। पिछले साल सिद्धांत कॉलेज चले गए, तो अब मेरे पास काफी समय है। इसलिए मैंने सोचा कि इस शो के जरिए लोग देख लेंगे कि मैं अब वापस काम करने लगा हूं। लोपा और रोहन हैं स्ट्रॉन्ग राहुल के मुताबिक लोपा और रोहन में बिग बॉस जीतने की काबिलियत बाकियों से ज्यादा है। वह कहते हैं, 'लोपा फियरलेस हैं। उनका जो भी पॉइंट ऑफ व्यू होता है, वो रख देती हैं। जबकि रोहन टास्क में बहुत अच्छे हैं।'
बिग बॉस 10 से करियर की दूसरी पारी शुरू करने वाले एक्टर राहुल देव बड़े पर्दे पर फिल्म ‘मुबारकां’ में पॉजिटिव तो, छोटे पर्दे पर टीवी शो ‘दिल बोले ओबेरॉय’ में नेगेटिव किरदार में नजर आने वाले हैं। हमसे एक खास मुलाकात में राहुल ने बताया कि मुबारकां को लेकर वो कुछ ज्यादा ही खुश हैं। क्यों? पढ़िए: करीब चार साल के ब्रेक के बाद करियर की दूसरी पारी शुरू करने वाले ऐक्टर राहुल देव बिग बॉस के घर से निकलने के बाद छोटे से लेकर बड़े पर्दे तक हर जगह छा जाने को तैयार हैं। एक ओर वह अनिल कपूर और अर्जुन कपूर के साथ मुबारकां जैसी बड़ी फिल्म कर रहे हैं, वहीं दूसरी तरफ स्टार प्लस के शो इशकबाज के स्पिन ऑफ दिल बोले ओबेरॉय में भी काली ठाकुर के रूप में एंट्री मारने वाले हैं। एक्सपेरिमेंट का आदी हूं पहली बार टीवी फिक्शन में हाथ आजमा रहे राहुल शो के लिए हामी भरने के बाबत कहते हैं, ‘मैं वैसे टेलीविजन ज्यादा फॉलो नहीं करता, लेकिन ओवरसीज में मेरा एक फेवरिट शो है फ्रेंड्स, जिसका स्पिन ऑफ किया गया था, जो बहुत सक्सेसफुल हुआ था। इस शो में इंडियन टेलीविजन पर पहली बार स्पिन ऑफ लाया जा रहा है यानी एक शो जो पहले से सक्सेसफुल है, उसके कुछ हिस्सों पर दूसरा शो बनाया गया है। मैं, दरअसल, एक्सपेरिमेंट का आदी रहा हूं। जहां भी एक्सपेरिमेंट होता है, चैलेंज होता है तो मुझे करने का मन करता है। मैं पहला मॉडल था जो मूवीज में सक्सेसफुल हुआ था, मुझसे पहले जो लोग आए थे वो सक्सेसफुल नहीं हो पाए थे, क्योंकि लोग कहते थे कि मॉडल्स ऐक्ट नहीं कर सकते। फिर मैंने 104 फिल्में की हैं, जिनमें 48 हिंदी फिल्में की हैं, 34 तेलुगू में हैं, 16 तमिल में हैं। जबकि उस समय कोई साउथ में जाना नहीं चाहता था पर जब मुझे ऑफर आया तो मुझे लगा कि ये एक बैरियर है, उसे तोड़ना चाहिए। वहां भी सक्सेसफुल हुआ, अवॉर्ड्स मिले। अब ये भी पहली बार स्पिन ऑफ है। इसलिए मैंने हां कहा, बस मैंने उनसे एक ही रिक्वेस्ट की थी कि मेरे किरदार को लाउड में बनाएगा, क्योंकि नेगेटिव किरदार को अक्सर लोग बहुत लाउड बनाते हैं।’ शूटिंग भी, बेटे का साथ भी वैसे आमतौर पर कई ऐक्टर्स फिक्शन टीवी शो में काम के लंबे घंटों की वजह से काम नहीं करना चाहते, पर राहुल का कहना है कि मैं टाइम का करूं क्या? मैं अकेला रहता हूं, मेरा बेटा, जिसकी परवरिश के लिए मैंने काम से चार साल का ब्रेक लिया था, वो अब लंदन में हैं तो मैं घर जाकर करूं क्या? वैसे भी मुझे काम करना पसंद है। पहले भी मैं 300 दिन काम करता था। ये मेरा 17वां साल है, जिसमें चार साल काम किया नहीं। यानी 13 साल में 100 फिल्में की तो औसतन हर साल 9 फिल्में की हैं। फैशन शोज वगैरह भी कर लेता हूं। राहुल काफी खुश हैं कि उन्हें इस नई पारी में वैराइटी का काम करने को मिल रहा है। बकौल राहुल, ‘मैं अपनी इन पारी में बहुत सी चीजें कर रहा हूं। अनीज बज्मी की मेनस्ट्रीम फिल्म ‘मुबारकां’ कर रहा हूं। इसके लिए एक महीने के लिए लंदन जा रहा हूं। इसमें मेरा पॉजिटिव किरदार है। दोहरी खुशी की बात यह है कि मेरा बेटा भी लंदन में हैं तो शूटिंग के साथ-साथ उनके साथ टाइम भी बिता पाऊंगा। वरना पहले बड़ा दुखी होकर आउटडोर जाया करता था। इसके अलावा टीवी शो भी कर रहा हूं। अभी नागेश कुकनूर साहब ने मुझे एक कमाल की वेब सीरीज के लिए अप्रोच किया है, जिसमें निमरत हैं। बस उसमें डेट की कुछ प्रॉब्लम हो रही है।’ मनवीर ने बताया था वो शादीशुदा है राहुल देव के पिछले शो बिग बॉस 10 में मनवीर गुर्जर की जीत के बाद शो पर उनके शादीशुदा होने की बात छिपाए जाने को लेकर काफी विवाद हुआ था। लेकिन राहुल कहते हैं कि मनवीर में शो में उन्हें अपने शादीशुदा होने की बात बताई थी। राहुल बताते हैं, ‘मुझे अच्छे से याद है कि दो-तीन बार मनवीर ने ये बताया था कि उसकी शादी हुई थी पर वो शादी चल नहीं पाई। यहां तक कि उसने यह भी बताया था कि उसकी अपने पापा से लड़ाई की वजह भी यही थी कि वो अपनी वाइफ को छोड़कर चला गया था।’ राहुल के मुताबिक, ‘इसमें कुछ गलत नहीं है। हर शादी सक्सेसफुल नहीं होती। अगर दो लोगों के बीच निभाना मुश्किल है तो अलग हो जाने में कोई बुराई नहीं है। रही बात इस बात को न दिखाने की, तो वो क्रिएटिव टीम के लोग, जिन्होंने एडिट किया वो बेहतर बता सकते हैं।’ लेकिन राहुल को इसमें भी कुछ गलत नहीं लगता। उनका कहना है, ‘मेरा मानना है कि हर कोई अपने प्रॉडक्ट को इंटरेस्टिंग बनाना चाहता है, क्योंकि उसे वो बेचना है। 24 घंटे के शो को 50 मिनट का बनाते वक्त ये तय करना कि क्या रखना है, क्या नहीं रखना है, आसान नहीं है। इसलिए इसमें क्या गलत है, अगर उन्होंने वो बात नहीं दिखाई।’
प्यार के इस महीने में एनबीटी रंगमंच क्लब अपने प्यारे रीडर्स के लिए प्यार भरा एक तोहफा लेकर आया है। वैलंटाइंस डे को आप अपने प्यार का इजहार कर चुके होंगे तो उसका अगला संडे यानी 19 फरवरी को आप हमारा प्यार समेटने के लिए दामन खोल दीजिए। हम आपके लिए दिल्ली हाट, पीतमपुरा में पूरे दिन भर आपका और आपके पूरे परिवार का मनोरंजन करने के लिए आ रहे हैं और वह भी एकदम फ्री। जी हां, इस जश्न का नाम है एनबीटी रंगमंच क्लब कार्निवल जो अपने क्लब मेंबर्स के लिए तो फ्री है ही, साथ ही इसे उन लोगों के लिए भी फ्री रखा गया है जो अब तक रंगमंच क्लब के मेंबर नहीं हैं। ये हैं कार्निवल की रौनक एनबीटी रंगमंच क्लब कार्निवल के आयोजन का मकसद है मनोरंजन के जरिए आपको अपने क्लब से रूबरू करवाना। यहां दिन भर में ढेर सारे एंटरटेनमेंट प्रोग्राम तो करवाए ही जाएंगे, साथ ही उन काम की वर्कशॉप्स को अटेंड करने का मौका भी फ्री में मिलेगा जिनसे आप कुछ नया सीख सकते हैं या अपने दबे हुए पैशन को बाहर निकाल सकते हैं। दरअसल रंगमंच क्लब एक पैशन क्लब है, जो आपके जुनून और हॉबी को पूरा करने का मंच आपको मुहैया कराता है। अपने नॉन मेंबर्स को इसकी पूरी झलक दिखाने के लिए हमने उन्हें तीन महीने के लिए ट्रायल मेंबर बनने का ऑफर दिया है और वह भी महज एक sms के खर्च पर। कार्निवल में आपको ऐसे सुपरस्टार्स से रूबरू होने का मौका मिलेगा जो छोटे और बड़े दोनों ही परदों पर धूम मचा रहे हैं। कलर्स चैनल पर आने वाले सीरियल 'दिल से दिल तक' के तीनों लीड कलाकार सिद्धार्थ शुक्ला, रश्मि देसाई और जैसमीन हमारे मेंबर्स से मिलने खास तौर पर मुंबई से आ रहे हैं। उनके अलावा स्टार प्लस पर चल रहे शो 'कोई लौट के आया है' के सुरभि ज्योति और शोएब अब्राहम भी हम सबके साथ धमाल करने आ रहे हैं। 'ऐंड टीवी' के 'एक विवाह ऐसा भी' के लीड कलाकार अभिषेक मलिक और सोनाली निकम भी हमसे मुखातिब होंगे। हमारे मेंबर्स को मिलेगा इन सब के साथ ढेर सारी मौज मस्ती, नाच गाना, सवाल जवाब, किटी पार्टी और कॉन्टेस्ट में हिस्सा लेने का मौका। तैयार हो कर आइएगा अपने पार्टनर के साथ। कहीं आपका कंपैटिबिलिटी टेस्ट न कर दे इनमें से कोई। कार्निवल की धूम का एक हिस्सा होंगी बिग बॉस 10 में दिल्ली का नाम रोशन करने वाली कंटेस्टेंट लोकेश कुमारी भी। मशहूर जादूगर और इल्यूजनिस्ट राहुल खरबंदा यहां आपको अपने मैजिक से चकित करेंगे तो मशहूर कॉमेडी किंग सुनील पाल भी खास हमारे लिए मुंबई से गुदगुदाने आ रहे हैं। बच्चों का कोना मजेदार जिस वक्त घर के बड़े इन सब प्रोग्राम्स में मस्ती कर रहे होंगे, उस वक्त घर के बच्चे हमारे किड्स जोन का मजा उठा सकते हैं। यहां हमने लिम्का बुक्स रेकॉर्ड होल्डर राकेश खत्री को खास तौर पर आमंत्रित किया है बच्चों को ढेरों चीजें सिखाने के लिए। वह न सिर्फ चिड़िया का घोसला बनवाते हैं, बल्कि हैंड पेंटिंग और पॉटरी वील की कला को भी बच्चों को सिखाएंगे। हिमांशु आर्ट इंस्टिट्यूट की ओर से बच्चे सीखेंगे कैलिग्राफी पेंटिंग और क्ले मॉडलिंग। यही नहीं बच्चों के खेलने कूदने और मनोरंजन का जमकर इंतजाम किया गया है। ट्रायल मेंबर बनिए और पाइए एंट्री फ्री अगर आप अपने परिवार या दोस्तों के साथ आ रहे हैं तो उन सभी का ट्रायल मेंबर होना जरूरी है। यानी आपके आसपास के लोगों, दोस्तों और परिवार वालों के मोबाइल नंबरों से भी एक-एक sms होना जरूरी है ताकि कार्निवल में एंट्री के लिए उन्हें हमारे क्लब की ट्रायल मेंबरशिप मिल सके। एक मोबाइल नंबर पर एक ही ट्रायल मेंबरशिप मिलेगी जो तीन महीने यानी जून 2017 तक वैलिड होगी। 12 साल के कम उम्र के बच्चों के लिए कोई मेंबरशिप अनिवार्य नहीं है। ट्रायल मेंबरशिप की अवधि जून 2017 खत्म होने के बाद अगर उन्हें रेगुलर मेंबर बनने की इच्छा हो तो वे ऐसा भी कर सकते हैं महज 499 रूपये की मामूली मेंबरशिप फीस चुका कर। इस कार्निवल के अलावा ट्रायल मेंबर्स को भविष्य में कुछ और भी बेनिफिट्स दिए जाएंगे, जैसे कई रेग्युलर वर्कशॉप्स में डिस्काउंट का मौका। ट्रायल मेंबरशिप नंबर के लिए sms करें nbtrmc <space> your name और भेजें 58888 पर। यह sms करते ही एक ट्रायल मेंबरशिप नंबर आपके मोबाइल के मेसेज बॉक्स में आ जाएगा। अधिक जानकारी और नियम वह शर्तों को डिटेल में पढ़ने के लिए देखें हमारी वेबसाइट www.nbtrangmanchclub.com 19 फरवरी यानी संडे को दिल्ली हाट, पीतमपुरा में एक बात का ध्यान रहे कि चूंकि यह कार्निवल पीतमपुरा दिल्ली हाट के अंदर हो रहा है तो आपको दिल्ली हाट की मामूली एंट्री फीस तो देनी ही होगी, लेकिन अंदर चल रहे एनबीटी रंगमंच कार्निवल का मजा रेगुलर मेंबर्स और ट्रायल मेंबर्स दोनों उठा सकते हैं। मौज मस्ती के अलावा कुकिंग, बेकिंग, ब्यूटी और लाइफस्टाइल से जुड़ी कुछ वर्कशॉप्स भी यहां होगी, जिनमें हमारे एक्सपर्ट आपको लाइव डेमो देंगे।
सुबह की शुरुआत हुई, 'ये लड़की है दीवानी' के साथ और प्रियंका ने अपना बर्थडे सेलिब्रेट करने के लिए सभी को पूल पार्टी के लिए बुलाया। जहां सभी घरवालों ने पूल में जमकर मस्ती की, वहीं बानी और गौरव उन सबसे अलग रहे। मोनालिसा के लिए उनके बॉयफ्रेंडे ने कपड़े भेजे हैं, जिन्हें देख वह काफी नाराज हुईं। ये कपड़े अच्छे नहीं थे। उधर बानी और गौरव के बीच भी काफी बहस हुई और वह अपना स्टैंड क्लियर करने की कोशिश करते हैं। बानी कहती हैं कि वह गौरव पर भरोसा नहीं करतीं, क्योंकि गौरव ने बानी का नाम नॉमिनेट किया था। मोनालिसा कैमरे के सामने कहती हैं कि घर का सब खराब करके उन्हें यहां नहीं रहना और फिर वह बहुत रोती हैं। उधर ओम स्वामी को प्रियंका सिखाती हैं कि घर में आगे तक जाने के लिए उन्हें क्या-क्या करना है। इसके बाद टीम के लोगों में से तीन लोगों को एक ऑनलाइन पोल के जरिए चुना गया और ये तीन लोग 'बिग बॉस' के घर से बाहर अपने बारे में चल रही बातें जान और सुन सकते हैं। इस लिस्ट में नाम था मनवीर, मोनालिसा और रोहण का। मनवीर को जब अपने बारे में सुनने का मौका मिलो तो उनका गुस्सा सातवें आसमान पर पहुंच गया, क्योंकि सामने स्क्रीन पर बानी गौरव के साथ मनवीर और मोना की शिकायत कर रही थीं कि मनु के अनुपस्थिति में वह मोनालिसा के साथ एक रात बेडरूम में अकेले थे और जो कर रहे थे उन्हें अच्छा नहीं लगा और वह वहां से निकल गईं। मनवीर बाहर आकर बानी और गौरव पर खूब भड़के। monalisa मोनालिसा ने जो सुना, उसमें स्क्रीन पर उनका बॉयफ्रेंड और मनु की दोस्त थीं। मनु की दोस्त यह कह रही थीं कि मनु पर वह भरोसा करती हैं और वह हर किसी से ऐसे ही मिलते-जुलते हैं। उधर मोनालिसा के बॉयफ्रेंड ने अपनी भड़ास निकालते हुए कहा कि उन्हें मोनालिसा की हरकतें पसंद नहीं आई। उन्होंने कहा कि मनु के साथ मोनालिसा का व्यवहार देख वह अचंभित हैं। मोनालिसा अपने बारे में उनके मुंह से ये सब सुनकर हैरान और दुखी हैं। इसके बाद मनवीर और मनु मोनालिसा को समझाते हैं। फिर घर का पूरा माहौल अचानक बदल जाता है। दिन नॉमिनेशन के साथ खत्म होता है, जिसमें अधिकतर लोग बानी और प्रियंका को नॉमिनेट करते हैं।
छोटे पर्दे की खूबसूरत अदाकार देबिना बनर्जी की ऐक्टिंग स्किल्स से जहां उनके फैंस और डायरेक्टर-प्रड्यूसर इम्प्रेस हैं, वहीं हालही देबिना किसी के डेकोर सेंस को देखकर इम्प्रेस हो गईं। बात छोटे पर्दे के चर्चित सीरियल 'संतोषी मां' से जुड़ी है। शो में अहम किरदार निभा रही देबिना शो के एक शूट के दौरान सेट की सुंदरता देखकर इस कदर मोहित हो गई कि डेकोर की तारीफ करते नहीं थक रही हैं। देबिना बताती हैं, फिलहाल शो की स्टोरी संतोषी, धैर्य और त्रिशा के लव ट्राइएंगल पर चल रही है। त्रिशा, धैर्य को पसंद करती है और यह जानते हुए भी कि धैर्य और संतोषी शादीशुदा हैं, वह उससे शादी करने की ख्वाहिश रखती है। इसके लिए वह संतोषी को लगातार भड़काती रहती है, ताकि वह कुछ ऐसा करे जिससे त्रिशा, धैर्य को यह कह सके कि तुम संतोषी से अलग होकर ज्यादा खुश रहोगे। इस शूट के लिए सेट को बहुत ही सुंदर तरीके से सजाया गया था। काफी देर तक मैं सेट की सुंदरता को अपलक निहारती रही। सेट को इतना खूबसूरत तरीके से सजाने के लिए मैं डेकोर टीम को शुक्रिया कहना चाहती हूं।
सुपरस्टार आमिर खान की फिल्म 'दंगल' से फिल्म इंडस्ट्री में कदम रखने वाली अभिनेत्री सान्या मल्होत्रा ने आमिर खान को अपनी ताल पर नाचने के लिए मजबूर कर दिया। इस साल रिलीज हुई फिल्म 'दंगल' में आमिर ने सान्या के पिता का किरदार निभाया था। सान्या ने आमिर की अगली आगामी फिल्म 'सीक्रिट सुपरस्टार' के एक गाने की कोरियॉग्रफी की है और उन्होंने इस गाने में आमिर के लिए काफी मुश्किल डांस स्टेप्स की तलाश की, लेकिन बॉलिवुड के मिस्टर पर्फेक्शिनिस्ट कहे जाने वाले अभिनेता ने भी संगीत की ताल पर इसे आसानी से कर दिखाया। इस अनुभव के बारे में सान्या ने कहा, 'मुझे डांस बहुत पसंद है और इससे जुड़ी हर चीज मुझे पसंद है। जब निर्देशक अद्वैत चंदन ने मुझे आमिर की 'सीक्रिट सुपरस्टार' के एक गाने की कोरियॉग्रफी के लिए पूछा, तो मैं काफी हैरान हुई।' सान्या ने कहा, 'मैंने अपने सपने में भी ऐसी चीज करने के बारे में नहीं सोचा था।' इस फिल्म में आमिर बेहद फंकी लुक में नजर आएंगे। फिल्म में न सिर्फ आमिर ने ऐक्टिंग की है, बल्कि उन्होंने इसे प्रड्यूस भी किया है। फिल्म की कहानी असल में 14 साल की एक बच्ची पर आधारित है। यह मां-बेटी के रिश्ते के इर्द-गिर्द घूमती कहानी है।
ऐक्ट्रेस हुमा कुरैशी आने वाले दिनों में कई अलग-अलग तरह की फिल्मों में नजर आने वाली हैं। अक्षय कुमार के साथ वह जल्द ही 'जॉली एलएलबी 2' में दिखाई देंगी, वहीं गुरिंदर चड्ढा निर्देशित 'वायसरायज हाउस' से वह हॉलिवुड डेब्यू के लिए भी तैयार हैं। इसके अलावा 2014 में आई हॉलिवुड की हॉरर फिल्म 'ऑक्युलस' की हिंदी रीमेक 'दोबारा' में वह पहली बार अपने भाई ऐक्टर साकिब सलीम के साथ भी नजर आएंगी। पेश है इस बारे में हुमा से हुई एक खास बातचीत। 'जॉली एलएलबी' एक हीरो सेंट्रिक फिल्म थी। ऐसे में इसकी सीक्वल के लिए आपके 'हां' कहने की क्या वजह रही? दरअसल, फिल्म की स्क्रिप्ट बहुत अच्छी थी। जब सुभाष सर (निर्देशक सुभाष कपूर) ने मुझे स्क्रिप्ट सुनाई, तो उसे सुनते ही मुझे उस स्क्रिप्ट से प्यार सा हो गया। इसके अलावा मेरा बड़ा मन था अक्षय सर के साथ काम करने का, क्योंकि वह जिस तरह की फिल्में कर रहे हैं, उसमें कमाल की स्टोरी और बेहतरीन परफॉर्मेंस होती हैं। ...तो मुझे लगा कि इसके जरिए मुझे भी अच्छा मौका मिलेगा। लेकिन अक्षय की फिल्में ज्यादातर उन्हीं के इर्द-गिर्द ही घूमती हैं। हिरोइन उनकी सपॉर्ट सिस्टम भर ही दिखती हैं। आपने इस बारे में कुछ नहीं सोचा? अक्षय सर की फिल्में उनके इर्द-गिर्द होनी भी चाहिए। वह 26 साल से सुपरस्टार हैं। ऑफकोर्स वही हीरो हैं फिल्म के, लेकिन 'जॉली एलएलबी 2' एक केस के इर्द-गिर्द घूमती है और ऐसा नहीं है कि इसमें पुष्पा यानी मेरा कैरक्टर कोई ऐसी औरत का नहीं है, जो ऐसे ही पड़ी हुई है उनकी बीवी या गर्लफ्रेंड टाइप। पुष्पा बहुत ही फन कैरक्टर है। उसको शराब पीना पसंद है। उसको पार्टी करना पसंद है। वह अपने पति से लड़ती रहती है कि मुझे ये चाहिए, मुझे वह चाहिए लेकिन वह उसके लिए बहुत प्रोटेक्टिव भी है। फिल्म में मेरे बहुत अहम सीन भी हैं। एक ऐक्शन सीन भी है, इसलिए ऐसा नहीं है कि यह फिल्म केवल अक्षय सर के बारे में है। वैसे आप फिल्में किस आधार पर चुनती हैं। जैसे कोई फिल्म अच्छी है, पर आपका रोल कम है तो आप करेंगी? या आप अच्छे किरदार को तरजीह देती हैं? यार! यह कुछ वैसा ही सवाल है जैसे बारहवीं के बाद पूछते थे कि आप अच्छा कॉलेज चुनेंगे या अच्छा कोर्स? देखिए, कुछ फिल्में ऐसी होती हैं, जो बहुत अच्छी होती हैं और जिसमें बहुत अच्छा मेसेज होता है, तो आप उसका हिस्सा बनना चाहते हैं, लेकिन नॉर्मली मैं स्क्रिप्ट और अपना रोल, सब देखती हूं। किसी एक पहलू को लेकर फिल्म को जज नहीं किया जा सकता। सारी चीजें देखनी पड़ती हैं। आपकी पहली हॉलिवुड फिल्म 'वायसरायज हाउस' की भी काफी चर्चा हो रही है। उसका अनुभव कैसा रहा? 'वायसरॉयज हाउस' मेरी पहली हॉलिवुड फिल्म है, जिसके लिए मैं बहुत एक्साइटेड हूं। यह बहुत सोलफुल फिल्म है। मैंने ये फिल्म इसलिए की, क्योंकि इसमें मेरा रोल बहुत अच्छा था। वैसे भी मैं हॉलिवुड जाकर बस एक झलक दिखलाने वाला रोल करके चर्चा बटोरने का काम कभी नहीं करना चाहती। इसमें मेरा किरदार आलिया का है, जो बहुत स्ट्रॉन्ग लड़की है। यह एक पीरियड फिल्म है। उस जमाने की पिक्चर है, जब लड़कियां उतना खुलकर नहीं बोल पाती थीं। हिंदुस्तान तब आजाद भी नहीं हुआ था, उस पर यह एक मुसलमान लड़की है, लेकिन आलिया पढ़ी-लिखी है, उसकी एक सोच, एक नजरिया है चीजों को लेकर। फिर एक लव स्टोरी है उसके और एक हिंदू लड़के के बीच की, तो मुझे लगा कि यह रोल तो मुझे करना ही है। फिल्म का एक्सपीरियंस भी बहुत अच्छा रहा। गुरिंदर चड्ढा कमाल की डायरेक्टर हैं। यह फिल्म भारत-पाक विभाजन पर बेस्ड है। मुझे लगता है कि सन 1947 में हमें आजादी जरूर मिली, लेकिन वह वाकया बहुत गहरे घाव छोड़ गया था, जो कहीं न कहीं अब भी हमारे दिलों में है। यह फिल्म उसे भरने में कुछ मददगार साबित होगी। हमारे यहां ऐक्ट्रेसेज को एक खास तरह के फिगर या ढांचे में ढालने की कोशिश की जाती है। आपकी इस बारे में क्या राय है? मेरी सोच यह है कि हर कोई अलग है। सभी यूनीक हैं। मेरा मानना है कि चाहे मर्द हो या औरत, खासतौर पर औरतों को हमें ऑरिजनल रहने के लिए बढ़ावा देना चाहिए। वह ऑरिजनैलिटी जो भी हो, उसकी सोच हो, कपड़े पहनने का ढंग हो, बॉडी टाइप हो या कोई शौक हो। भेड़चाल नहीं होनी चाहिए अगर आप ऐसी दिखती हैं, तो कूल हैं और अगर ऐसा नहीं करती हैं तो कूल नहीं हैं। फिल्म इंडस्ट्री एक कॉम्पेटिटिव फील्ड है। आपमें यह भावना कितनी है? किसी ऐक्ट्रेस से कॉम्पिटिशन फील करती हैं? मैं किसी से प्रतियोगिता करने के बजाय अपने काम को लेकर ज्यादा पैशनेट हूं। मैं दूसरी ऐक्ट्रेसेज से इंस्पायर्ड होती हूं कि उसने बहुत अच्छा काम किया। कॉम्पिटिशन का मुझे नहीं पता, क्योंकि अगर वही किरदार मुझे निभाने को दिया जाता, तो मैं बहुत अलग तरीके से करती। जैसे आलिया भट्ट ने 'उड़ता पंजाब' में कमाल का काम किया, लेकिन अगर मैं वह रोल करती तो मैं उसे बहुत अलग तरह से करती। मैं यह नहीं कहती कि कौन बेहतर है, पर अच्छी बात यह है कि आज सभी ऐक्टर्स के लिए इतने अच्छे रोल लिखे जा रहे हैं और सभी को अपना टैलंट दिखाने का मौका मिल रहा है। लिंकअप-अफेयर की खबरें इंडस्ट्री का अहम हिस्सा हैं। जब ऐसी खबरें आती हैं, तो नॉन फिल्मी बैकग्राउंड के चलते घरवालों को मुश्किल होती है? बिल्कुल नहीं। मैं अपने भाई के साथ रहती हूं, तो उसे पता है कि मेरी जिंदगी में क्या चल रहा है। आप जब साथ रहते हो, तो कितना छिपा सकते हो। फिर मेरी फैमिली ने हमेशा मुझ पर भरोसा किया है। सच तो यह है कि मेरे पैरंट्स ही सही मायने में यह जानते हैं कि मेरी जिंदगी में वाकई क्या चल रहा है। हालांकि वे कभी-कभी ये सब पढ़कर कहते हैं कि इनका दिमाग खराब है क्या यार, ये सब कैसे लिख सकते हैं! आप अपने भाई साकिब सलीम के साथ फिल्म 'दोबारा' भी कर रही हैं। यह अनुभव काफी स्पेशल रहा होगा? यार, सच कहूं तो भाई के साथ काम कभी नहीं करना चाहिए। यह बहुत मुश्किल होता है। हालांकि बहुत मजेदार एक्सपीरियंस था, लेकिन रियल लाइफ से स्विच ऑफ नहीं कर पा रही थी। मैं यह भूल ही नहीं पा रही थी कि वह मेरा भाई है। मुझे हमेशा उसकी फिक्र रहती थी। साकिब मुझे बोलता था कि क्या तुम कैरक्टर में रह सकती हो? अच्छी बात ये थी कि हम फिल्म में भी भाई-बहन का ही रोल कर रहे थे, वरना अगर किसी दोस्त का या कोई और रोल होता, तो ये और भी मुश्किल हो जाता।
जैसे-जैसे वक्त बीतता जा रहा है, 'बिग बॉस' का सीज़न 10 दर्शकों के लिए और भी ज्यादा रोमांचक होता जा रहा है। शो को थोड़ा और मजेदार बनाने के लिए शो मेकर इसमें कुछ और मसाला डालना चाह रहे हैं। जी हां, शो मेकर अब 'बिग बॉस' के सबसे कॉन्ट्रोवर्शल कंटेस्टंट को इस घर में लाने की तैयारी कर रहे हैं। वह कोई और नहीं, बल्कि इमाम सिद्दीकी हैं। मीडिया में आई खबरों के मुताबिक, मनु पंजाबी जिन्होंने हाल ही में घर में दोबारा एंट्री मारी है, उन्होंने प्रियंका से कहा कि शो मेकर्स इस घर में इमाम को लानेवाले हैं। हालांकि, कहा जा रहा है कि वह केवल एक सप्ताह के लिए इस घर में आएंगे। यह पहली बार नहीं, जब इमाम 'बिग बॉस' के घर में एंट्री मार रहे हैं, बल्कि इससे पहले सीज़न 8 में भी कुछ समय के लिए दाखिल हो चुके हैं वह। इमाम की हरकते 'बिग बॉस6' की टीआरपी भी बढ़ा चुकी हैं और इस बार भी हमउनसे कुछ वैसे ही धमाके की उम्मीद करते हैं।
वीरेन्द्र शर्मा भारतीय तबला वादक संदीप दास और चीनी मूल के अमेरिकी संगीतकार यो यो मा की जुगलबंदी को ग्रैमी अवॉर्ड मिला है। दास बेस्ट वर्ल्ड म्यूजिक कैटिगरी में ग्रैमी पुरस्कार जीतने वाले यो यो मा के सिल्क रोड एनसेम्बल के ऐल्बम 'सिंग मी होम' का हिस्सा थे। धनबाद में जन्मे और पटना में रहने वाले संदीप अब अमेरिका के बॉस्टन में रहते हैं। उनसे एक्सक्लूसिव बात की एनबीटी ने... दो बार नॉमिनेट होने के बाद तीसरी बार में आपको यह अवॉर्ड मिला है। कैसा महसूस हो रहा है? बहुत अच्छा महसूस हो रहा है। सबसे पहले यह एक टीम एफर्ट था। टीम के बिना इस पुरस्कार को हासिल नहीं किया जा सकता था। मुझे अपनी टीम की जीत पर गर्व है। मैं इस 10 सदस्यीय टीम में एकमात्र भारतीय हूं, यह भी मुझे गौरवान्वित करता है। मैंने इतने बड़े मंच पर भारत को रेप्रिजेंट किया है तो यह मेरे लिए सबसे ज्यादा खुशी के पल हैं। म्यूजिक में ग्रैमी जीतना एक तपस्या से कम नहीं है। भारत से अमेरिका आने और यह सफलता हासिल करने का सफर कैसा रहा ? यह सब कठिन और लगातार मेहनत करने का फल है। अगर आप किसी भी चीज में 500 फीसदी लगाएंगे तो कुछ भी हासिल कर सकते हैं। मेरा मानना है कि 100 फीसदी लगाने से हम साधारण से ज्यादा नहीं पा सकते। कुछ विशेष हासिल करने के लिए हमें भी विशेष प्रयास करने होंगे। मेरी इस सफलता के पीछे सॉलिड ट्रेनिंग है। सबसे पहले मैंने पटना में शिव कुमार सिंह से दो साल तक तबला सीखा। इसके बाद पिताजी 1979 में बनारस में गुरु पद्मविभूषण किशन महाराज के पास ले आए। यहां मैंने 1991 तक सीखा। इसके बाद मैं दिल्ली आ गया। यहां आकर मैं तबला में तीन बार नैशनल चैंपियन बना। 1990 से ही मैंने अमेरिका में परफॉर्म करना शुरू कर दिया था। 2003 में मैं पूरी तरह से अमेरिका में सेटल हो गया। आप दो बार ग्रैमी के लिए नॉमिनेट हुए पर चूक गए, तो कुछ निराश हुए थे? हम संगीत में हैं, किसी खेल में नहीं। यहां किसी को हराना नहीं है। मैं अवॉर्ड नहीं मिलने पर जरा भी निराश नहीं हुआ। अगर मुझे इस बार भी नहीं मिलता तो कोई गम नहीं होता। संगीत की रचना अवॉर्ड जीतने के लिए नहीं होती है। यह सब खेल में चलता है कि हम नहीं जीते तो निराश हो गए। आप बॉस्टन बेस्ड हैं। इस इंटरनैशनल एक्सपोजर से ग्रैमी जीतने में कितनी मदद मिली? मैं साल 1990 से यहां आ रहा हूं। रहने का कोई फर्क नहीं पड़ता है। मैं तो यहां रहकर भी इंडियन क्लासिक ही बजाता हूं। यहां रहने का इतना फायदा हुआ कि मेरी सोच सीमित नहीं रही, उसका दायरा बहुत बढ़ गया। अवॉर्ड से यहां रहने का कोई रिश्ता नहीं है। आप कहीं भी रहिए। अगर आपका काम बोलता है तो भारत के किसी छोटे से गांव में रहकर भी ग्रैमी जीत सकते हो। अमेरिका की खासियत है कि यहां काम को देखा जाता है। आप किसके बेटे हैं इससे कोई फर्क नहीं पड़ता। आजकल विभिन्न देशों के अलग-अलग हुनर वाले कलाकार मिलकर ऐल्बम बना रहे हैं। ऐसे में युवाओं को क्या सुझाव देंगे इंटरनैशनल प्लैटफॉर्म पर परफॉर्म करने के लिए? युवाओं को सबसे बड़ी बात तो मैं यही कहूंगा कि विदेश की नकल करना बंद करें। मेरे गुरुजी कहा करते थे कि फोटोकॉपी का क्या होता है, उसे अंत में फाड़कर कूड़े में डाला जाता है। इसलिए कोई भी चीज करो तो उसमें तुम दिखो, नकल नहीं। युवा जिस चीज को भी सीखें अच्छे से सीखें। जिसके बारे में कह सकें कि वह हमारी है। सीखने से नींव मजबूत होती है। इंटरनैशनल लेवल पर जब आप साथ काम करें तो आप भी दिखें, दूसरे के प्रभाव में हवा में न बह जाएं। भारत में किए अपने संघर्ष के बारे में कुछ बताएं ? इसके बिना तो कुछ नहीं है। मैं किसी उस्ताद का बेटा तो नहीं था। संघर्ष करना ही हमारे लिए एकमात्र रास्ता था। मेरी शुरुआत शुभा मुदगल जी के साथ हुई। उनके साथ मैंने बहुत कार्यक्रमों में तबला बजाया है। मैं पढ़ाई में भी अच्छा था। मैंने बीएचयू से इंग्लिश ऑनर्स में गोल्ड मेडल हासिल किया था, लेकिन मेरी आत्मा तबले में थी। मैंने खुद से कहा था कि तबले को पूरा एक साल दूंगा। इसके बाद अगर कुछ नहीं हुआ तो छोड़ दूंगा पर मुझे काम मिलता गया। हालांकि, बीच में कई बार ऐसे भी मौके आए जब मेरे पास दिल्ली के द्वारका में रहने के दौरान बिजली का बिल भरने के भी पैसे नहीं होते थे लेकिन तभी कुछ न कुछ काम मिल जाता और मेरी गाड़ी चल पड़ती। आज मैं जहां भी पहुंचा हूं अपने बल पर पहुंचा हूं। इसके अलावा पटना में सीखने के दौरान भी मैंने काफी कठिनाइयां झेली थीं। उन दिनों मैं 9 साल का था और हर शनिवार दोपहर बाद स्कूल में वीकली टेस्ट देकर ट्रेन पकड़ता और गुरु किशन महाराज से सीखने के लिए बनारस जाता था। उसके बाद रविवार की रात बनारस से ट्रेन पकड़कर सोमवार को सीधा स्कूल पहुंचता था। यह क्रम करीब 3-4 साल तक चला, जब तक मैं इतना बड़ा नहीं हो गया कि अकेला बनारस में रह सकूं। हमारे यहां लाइव परफॉर्म के हालात ठीक नहीं है। विदेशों में ज्यादा पूछ है लाइव परफॉर्मेंस की। इसे कैसे सही कर सकते हैं? गलती इसमें हमारी है। हम हर चीज में विदेशों की नकल करते हैं। इसके अलावा इसमें मीडिया का भी दोष है। आज से बीस पहले हर अखबार में म्यूजिक रिव्यू छपते थे। दिल्ली में जब मैं कहीं भी परफॉर्म करता था तो अगले दिन अखबार खरीदकर म्यूजिक रिव्यू जरूर पढ़ता था और कटिंग भी रखता थ। मेरे पास आज भी ऐसी बहुत कटिंग रखी हुई हैं। पर आज तो किसी भी पेपर में म्यूजिक रिव्यू नहीं छपता। अब तो बस क्रिकेट और बॉलिवुड ही छपता है। आज तो स्पेस ही नहीं है म्यूजिक के लिए। न्यू यॉर्क टाइम्स में म्यूजिक रिव्यू पर आज भी दस पेज छपते हैं। वहां म्यूजिक की खबरों को सबसे ज्यादा तवज्जो मिलती है। अगर नए म्यूजिशन को आगे बढ़ाना है तो मीडिया को उन पर ध्यान देना होगा। आप यो यो मा से कैसे मिले? उनके साथ काम करने का अनुभव कैसा रहा? यो यो मा चेलो बजाते हैं। आज से 18 साल पहले उनके ऑफिस से मुझे कॉल आया था कि एक पीस में मुझे तबला बजाना है। मिलने के बाद उन्होंने मेरा तबला सुना तो खुश हुए। इसके बाद वह मुझसे जुड़ गए और हम साथ में लगातार काम करने लगे। यो यो मा दुनिया के सबसे बेहतरीन इंसान है। मेरे लिए वह म्यूजिक से भी ऊपर हैं। मेरी लाइफ में वह सबसे महान व्यक्ति हैं। क्या कभी आगे बॉलिवुड के लिए काम करना चाहेंगे? मैं तो खुला पक्षी हूं। अगर मुझे अपने तरीके से काम करने की आजादी मिले तो मैं बिलकुल काम करना चाहूंगा। भारत वापसी करना चाहेंगे कभी? भारत तो मेरे खून में है। फिलहाल तो मेरे बच्चे यहां अमेरिका में पढ़ रहे हैं। भारत तो आना-जाना लगा रहेगा। आगे तो जैसा दिल कहेगा, वैसा करूंगा। भारत में काम करने के हालात कैसे हैं? हमारे भारत में बेहतरीन प्रतिभा की कोई कमी नहीं है। बस अच्छा माहौल नहीं है। जब तक आपके पीछे कोई बड़ा नाम नहीं है तो आपके लिए सर्वाइव करना बहुत कठिन है। जिनको कुछ नहीं आता है वे शॉर्टकट के जरिए नाम कमाना चाहते हैं। वे सीखने से ज्यादा जल्दी फेमस होने पर जोर देते हैं। इसके अलावा बाकी लोग केवल 4-5 चुनिंदा बड़े संगीतकारों के पीछे ही भागते हैं। नए कलाकारों को कोई नहीं पूछता। जब तक ऐसा होगा भारत में संगीत के लिए अच्छे हालात नहीं होंगे। यहां तो थिअटर और म्यूजिक शो के लिए भी लोग पास मांगते हैं, जबकि विदेशों में इन शोज के पास मिलने के बाद भी लोग पैसा देकर देखते हैं। तबला बजाने के अलावा और क्या पसंद है? मैं गॉल्फ भी खेलता हूं। इससे भी मुझे असीम शांति मिलती है। मेरे लिए तबला बजाना और गॉल्फ खेलना एक समान है। दोनों में लय का होना बहुत जरूरी है। ध्यान अच्छा होना आवश्यक है। sandeep-das परिवार में कौन-कौन हैं? बॉस्टन में मैं अपनी पत्नी तृप्ति और दो बेटियों साक्षी और सोनाक्षी के साथ रहता हूं। मैंने 1995 में लव मैरिज की थी। बड़ी बेटी साक्षी अमेरिकन यूनिवर्सिटी में पढ़ रही है और छोटी हाईस्कूल में। पत्नी लीडर बैंक में अधिकारी है। अमेरिका में तबलावादन के लिए और क्या कर रहे हैं? यहां मैं 12 स्टूडेंट को तबला बजाना सिखा रहा हूं, जिनमें तीन लड़कियां भी हैं। मेरे पास जापान, कोरिया चीन, एफ्रो अमेरिकन सब देशों के स्टूडेंट सीखने आते हैं। इसके अलावा भारत में मैंने हम नाम से संस्था बना रखी है, जिसे मेरे दोस्त चलाते हैं। यह संस्था नेत्रहीन बच्चों को तबला सिखाने का पूरा खर्च उठाती है। इस काम की शुरुआत दो बच्चों से हुई थी, आज यहां 6 बच्चे हैं।
'बिग बॉस 10' कलर्स टीवी के लिए काफी सफल शो रहा और इसका क्रेडिट जाता है मनु और मनवीर गुर्जर को। इन दोनों ने पूरे शो के दौरान दर्शकों का भरपूर मनोरंजन किया। अब दोनों कंटेस्टेंट बहुत जल्द एक बार फिर साथ-साथ एक नए शो में नज़र आने को तैयार हैं। दोनों भी कंटेस्टेंट शो के फिनाले तक पहुंचे और आखिरकार ट्रोफी मनवीर गुर्जर को हाथ लगी। इस शो की शुरुआत से ही दोनों खबरों में बने रहे हैं और ये सोशल मीडिया पर भी काफी ऐक्टिव नज़र आ रहे हैं। लगातार 105 दिनों तक हर दिन टीवी पर नज़र आनेवाले मनु और मनवीर के फैन्स की टीवी पर उनकी अनुपस्थिति खल रही है। उनके फैन्स अब भी उन्हें टीवी पर देखना चाहते हैं और लगता है उनकी यह इच्छा अब पूरी होने जा रही है। Manveer-Gurjar-Manu-Punjabi दर्शकों की पसंदीदा जोड़ी मनु पंजाबी और मनवीर गुर्जर अब कलर्स टीवी पर जज के रूप में कॉमिडी शो 'छोटे मिया धाकड़ 4' में नज़र आएगी। 'छोटे मिया' एक ऐसा स्टैंड-अप कॉमिडी शो है, जिसमें 12 बच्चे होंगे और अपनी कॉमिडी से दर्शकों को हंसा-हंसाकर लोट-पोट कर देंगे। इस शो को नेहा धूपिया और सोहेल खान जज कर रहे हैं। पिछले दिनों मनवीर और मनु ने अपनी शूटिंग की कुछ तस्वीरें पोस्ट कीं।
मुंबई इसमें कोई शक नहीं कि राकेश रोशन एक विविध रंगी निर्देशक हैं। 'कामचोर', 'खुदगर्ज', 'खून भरी मांग', 'करन अर्जुन' और अब 'कृष' जैसे सुपर हीरो की सीरीज। एक लंबे अर्से से वह अपने स्टार बेटे रितिक के साथ ही काम करते आ रहे हैं। 'कृष 3' को लेकर काफी उत्साहित हैं। इस खास बातचीत में वे अपनी फिल्म के अलावा परिवार के बारे में भी बातें करते हैं... पहले आप इमोशनल व पारिवारिक फिल्में भी बनाया करते थे, पर अब एक अरसे से सुपरहीरो की ओर आकर्षित हुए हैं? मैंने 'कोई मिल गया' बनाई थी, जो अलग तरह की फिल्म थी। उसी दौरान मैंने 'द लॉर्ड ऑफ द रिंग' देखी। मैंने देखा इसमें एक ट्रायलॉजी है, जिसके तहत कहानी आगे बढ़ती जा रही है। मुझे आइडिया आया कि हम भी ऐसी कोई फिल्म बना सकते हैं। अब हमने जब सुपरहीरो बनाया तो लगा कि कहानी अधूरी रह गई। इसलिए फिर हमने पावरफुल सुपर विलेन बनाया और कहानी को आगे बढ़ाया। आपने अपनी फिल्म के लिए विदेशों से मेकअप मैन बुलवाए। क्या आपको यहां के मेकअप मैन पर यकीन नहीं था? वहां इस तरह की फिल्में बनती रहती हैं, इसलिए उनके लिए यह बाएं हाथ का खेल है। हमारे यहां हम ट्रायल ऐंड एरर के बेसिस पर चलते हैं, तो काफी समय बर्बाद होता है। रितिक इसमें तीन कैररक्टर निभा रहे हैं, इसलिए जरूरी था कि चरित्रों के हिसाब से मेकअप पर्फेक्ट हो। पिता के गेटअप में पांच घंटेलगते थे, इसलिए हमने सेम मेकअप आर्टिस्ट रखा। मेक्स स्ट्रिंगर नाम है उनका। रितिक को नॉर्मल मेकअप के लिए 2-3 घंटे का टाइम लगता था। हमें कई सीन करने होते थे, ऐसे में अगर हमारे पास कोई एक्सपर्ट मेकअप आर्टिस्ट नहीं होता, तो हमारे लिए शूटिंग करना बहुत ही मुश्किल हो जाता। हॉलिवुड के सुपर हीरोज 200-300 साल पुराने हैं, जबकि 'कृष' अभी 4-5 साल पुराना ही है, तो आप उनसे कैसे कम्पीट कर पाएंगे? देखिए, हम यहां कम्पीट करने नहीं आए हैं। हम तो यहां एक नए जॉनर को इंट्रोड्यूज कर रहे हैं। हम उनसे कॉम्पटिशन कर भी नहीं सकते। वे बनाते हैँ 400 मिलियन डॉलर की फिल्म, जबकि हम बनाते हैं 1000 करोड़ की, लेकिन हमारी कोशिश है कि हम उन तक पहुंच सकें। आज से 20-30 साल बाद हम भी उनके लेवल पर होंगे। चूंकि हम इंडियंस हैं, इमोशनल हैं, इसलिए कहानी पर भी हमारा भार है। आपके बारे में कहा जाता है कि आप और रितिक एक-दूसरे के पूरक हैं। आप उनके अलावा अब किसी और हीरो के साथ काम नहीं करते? जब सारी दुनिया रितिक के साथ काम करने के लिए मेरे घर के आगे लाइन लगाकर खड़ी रहती है, तो मैं उनके साथ काम क्यों न करूं? वे मेरे बेटे हैं, पर बेहतरीन कलाकार भी हैं। उन्होंने जब से इंडस्ट्री में एंट्री ली है, तब से लेकर अब तक वे कमाल के रोल करते जा रहे हैं। वे हर किरदार में छा जाते हैं। ऐसा नहीं है कि इंडस्ट्री में और अच्छे कलाकार नहीं हैं। रणबीर कपूर बेहद सुलझे हुए ऐक्टर हैं। वे जब भी अच्छा काम करते हैं, मैं उन्हें फोन करके बधाई देता हूं। सेट पर आप दोनों पिता-पुत्र के अलावा डायरेक्टर-ऐक्टर भी होते हैं, ऐसे में मतभेद भी जरूर होते होंगे? बिल्कुल होते हैं। रितिक की एक आदत है कि वे बेहद जिद्दी हैं। आप उन्हें जो काम करने से मना करेंगे, वही करते हैं। किसी ने अगर उनसे कहा कि तुम ऐक्टर नहीं बन सकते, तो आपको वही बनके दिखाएंगे। डॉक्टर ने अगर उनसे कहा कि तुम्हारी हड्डियां बेकार हो गई हैं, तुम ऐक्शन नहीं कर सकते, तो ऐक्शन और डांस दोनों करेंगे। इसलिए कई बार मुझे उनकी बात सुननी पड़ती है। सुना है कि आप अपनी बेटी सुनयना के भी बहुत करीब हैं? यह सच है। वे हमारे परिवार को बैलेंस करके चलती हैं। वे दिल की साफ हैं। वे मेरी सबसे बड़ी क्रिटिक भी हैं और सपोर्ट सिस्टम भी। आपने शत्रुघ्न सिन्हा, जीतेन्द्र, सलमान खान, शाहरुख खान जैसे कलाकारों के साथ काम किया, पर अमिताभ बच्चन के साथ काम नहीं किया। कारण? मैं उनके साथ काम करना चाहता था। उन्हीं को ध्यान में रखकर 'किंग अंकल' लिखी भी गई थी। वे भी स्क्रिप्ट से काफी खुश थे, पर वे अपनी कुछ समस्याओं में उलझ गए। उस दौरान उन्होंने 3-4 साल का ब्रेक ले लिया। मेरे पास कहानी रेडी थी, तो मैंने जैकी श्रॉफ को लेकर फिल्म बना डाली। एक समय ऐसा था, जब आप अंडरवर्ल्ड के निशाने पर भी रहे? वह दौर मेरे लिए बहुत ही कठिन था, पर मैं डरा नहीं। मैंने उसका सामना किया। मैं नहीं जानता कि मैं उनका निशाना क्यों और कैसे बना, क्योंकि मैंने आज तक अपनी छत पर चिल्ला-चिल्लाकर नहीं कहा कि मैं ग्रेट हूं। मैं बड़ा फिल्ममेकर हूं। मैं तो हमेशा लो-प्रोफाइल रहा। मेरा दायरा छोटा रहा, इसलिए हो सकता है वे मुझे डरपोक समझते हों। आप परिवार प्रेमी हैं, परिवार के प्रति आप बॉन्डिंग को कैसे बनाए रखते हैं? बहुत ही सिंपल फंडा है, जियो और जीने दो। मैं रितिक और सुजैन के फैमिली मामलों में दखल नहीं देता। वे क्या करते हैं? कहां जाते हैं? उन पर कोई रोक-टोक नहीं है। जहां आप रोक-टोक शुरू करते हैं, वहां बॉन्डिंग नहीं हो पाती। आपको उनकी रेस्पेक्ट करनी पड़ती है, उन्हें स्पेस देना पड़ता है। तब जाकर आपको बदले में इज्जत मिलती है।
पुराने दिनों की मशहूर बॉलिवुड एक्ट्रेस तनुजा मुखर्जी जल्द ही छोटे पर्दे पर एक बड़ी पारी खेलने जा रही हैं। खबर है कि तनुजा स्टार प्लस के अपकमिंग बिग बजट शो 'आरम्भ' में अदाकारी करती दिखायी देंगी। कल, आज और कल, होशियार, हाथी मेरे साथी, ज्वैलथीफ, साथिया, खाकी जैसी तमाम फिल्में कर चुकीं तनुजा इस शो से पहली बार छोटे पर्दे पर एक्टिंग करतीं नजर आएंगी। वहीं इस शो में एक्टर रजनीश दुग्गल और कार्तिका मेन लीड में दिखाई देंगे। आर्यों और देवदासियों के युग पर आधारित यह शो दर्शकों को इतिहास की ओर ले जाएगा। इस भव्य शो को फिल्ममेकर गोल्डी बहल टीवी पर लेकर आ रहे हैं, वहीं ब्लॉकबस्टर फिल्म 'बाहुबली' और 'बजरंगी भाईजान' लिख चुके के.वी. विजयेन्द्र प्रसाद ने शो की कहानी लिखी है।
निर्देशक पा. रंजीत ने सुपस्टार रजनीकांत स्टारर अगली तमिल फिल्म में दीपिका पादुकोण के काम करने की खबरों को नकार दिया है। फिल्म का नाम अभी तय नहीं हुआ है। रंजीत ने ट्विटर पर अपने एक फैन के सवालों का जवाब देते हुए कहा कि उनकी अगली फिल्म में दीपिका पादुकोण के होने की खबर सरासर झूठी है। इससे पहले ऐसी अफवाहें उड़ी थीं कि इसी भूमिका को निभाने के लिए राधिका आप्टे के नाम पर विचार हो रहा है। रंजीत और रजनीकांत ने पिछले साल बॉक्स ऑफिस पर धूम मचाने वाली फिल्म 'कबाली' में साथ काम किया था। फिल्म के विषय के बारे में अभी कोई खुलासा नहीं हुआ है। ऐसी जानकारी सामने आई है कि इस फिल्म का निर्माण धनुष करेंगे। माना जा रहा है कि फिल्म की शूटिंग इस साल के अंत तक शुरू हो जाएगी। खैर, फिलहाल रजनीकांत अपनी फिल्म 2.0 की अंतिम दौर की शूटिंग में व्यस्त हैं।
बिग बॉस के इतिहास में ऐसा पहली बार हुआ है, जब शो के होस्ट सलमान ने ही किसी कंटेस्टेंट को घर से बाहर निकाल दिया हो। हम बात कर रहे हैं शो की सबसे कॉन्ट्रोवर्शल कंटेस्टेंट प्रियंका जग्गा की, जिन्हें इस बार वीकेंड का वार एपिसोड में घर से बाहर कर दिया जाएगा। दरअसल, प्रियंका ने पिछले दिनों लोपामुद्रा पर काफी भद्दे कमेंट किए थे। इसी को लेकर सलमान ने कहा कि आप घर में सबसे ज्यादा गाली-गलौज करने वाली कंटेस्टेंट हैं। इसपर प्रियंका ने जवाब दिया, 'मैं और करूंगी।' प्रियंका के इस जवाब पर सलमान को इतना गुस्सा आया कि उन्होंने तुरंत उन्हें घर से बाहर चल जाने को कहा। हालांकि, सलमान ने उन्हें पहले वॉर्निंग भी दी कि वह इस तरह से बात ने करें लेकिन प्रियंका ने उन्हें भी नहीं बख्शा और बहस जारी रखी। फिर वह अपनी जगह से उठकर रोते-रोते, बिना किसी से मिले घर से बाहर चली गईं। प्रियंका ने शो से बाहर आकर फेसबुक पर लिखा कि उन्हें घर वापस आकर बहुत अच्छा लग रहा है। वैसे खबर है कि सलमान ने कलर्स को धमकी दी है कि अगर प्रियंका घर में वापस आईं तो वह कलर्स के साथ काम नहीं करेंगे।
अभिनेत्री कंगना रनौत इन दिनों निर्देशक विशाल भारद्वाज की रिलीज के लिए तैयार फिल्म 'रंगून' के प्रमोशन में जुटी हैं। अपनी फिल्म के प्रमोशन के दौरान बातचीत में कंगना ने कई चौंकाने वाले बयान दिए। कंगना ने कहा कि बॉलिवुड में जो ऐक्टर सक्सेसफुल हो जाते हैं वे दूसरे अभिनेताओं को आगे बढ़ने नहीं देते, कंगना अपनी बात आगे बढ़ाते हुए कहती हैं, 'वैसे दूसरों को आगे नहीं आने देने का यह चलन सिर्फ फिल्म इंडस्ट्री तक सीमित नहीं है, ऐसा ही हाल दूसरी इंडस्ट्री का भी है।' बॉलिवुड में दोस्ती के रिश्तों को समझाते हुए कंगना कहती हैं कि बॉलिवुड में उन्होंने कोई दोस्त नहीं बनाये हैं इसलिए वह सक्सेसफुल हैं। अगर आपके दोस्त आगे बढ़ जाते हैं या फिर आप उनसे आगे निकल जाते हैं तो आपसी रिश्ते उलझ जाते हैं। काम की जगह पर जब एक दुसरे के जज्बात शामिल हो जाते हैं तो रिश्तों में कड़वाहट आ जाती है और इस तरह आपके फैसले गलत होते जाते हैं। साथी कलाकारों के साथ दोस्ती पर कंगना की यह बात रितिक के साथ उनकी दोस्ती और बाद में उलझे रिश्तों पर साफ इशारा करती है। यहां बात एकदम साफ है कि कंगना और रितिक के जज्बात काम के दौरान सामने आ गए थे और इसी वजह से उनके रिश्तों में कड़वाहट आ गई। बॉलिवुड से हॉलिवुड में जाकर काम करने वाले कलाकारों को लेकर कंगना का मानना है कि देश से बाहर जाकर काम करने वाले भारतीय कलाकार हॉलिवुड में मेहमान ही रहते हैं। वह कहती हैं कि उन्हें प्रियंका चोपड़ा, दीपिका पादुकोण और इरफान खान पर गर्व है, सभी देश का नाम दुनिया भर में रोशन कर रहे हैं। कंगना की माने तो हॉलिवुड में जाकर काम करने से कोई बदलाव की उम्मीद करना गलत है, यहां कुछ बदलने वाला नहीं है। पुरुष कलाकारों के मुकाबले महिला कलाकारों को मिलने वाले मेहनताने को लेकर पिछले काफी समय से आवाज उठा रहीं कंगना कहती हैं, 'फिल्मकारों को विमिन सेंट्रिक फिल्में बनाकर पैसे जरूर कमाने है लेकिन महिला कलाकारों को सही मेहनताना नहीं देना है। हीरोइन को मिलने वाले मेहनताने को लेकर हमारी लड़ाई अब भी चल रही है। अगर महिला कलाकारों की फीस को लेकर कोई सही निर्णय सामने नहीं आएगा तो हम खुद अपने लिए फिल्में बनाएंगे।' कंगना आगे कहती हैं कि बॉलिवुड में अगर साथ काम करने वालों के साथ दोस्ती है तो कोई परेशानी नहीं लेकिन कोई रिश्ता जब दोस्ती से आगे बढ़ जाए यानी प्यार मोहब्बत का रिश्ता बन जाए तो मुश्किल हो जाती है। कंगना की माने तो वह इन्ही परेशानियों से बचने के लिए किसी डायरेक्टर, ऐक्टर या फिर साथी कलाकारों से दोस्ती नहीं करतीं हैं, वह सिर्फ मन लगाकर काम करतीं हैं। फिल्म इंडस्ट्री के अलग-अलग दौर पर बात करते हुए कंगना कहती हैं कि इस समय बॉलिवुड की उम्र सही मायनों में एक टीनेजर जैसी है, बेहतरीन फिल्में बनाकर उसे यंग बनाना होगा। यह समय जो चल रहा है वह बॉलिवुड के लिए यह सबसे अच्छा दौर है। नब्बे का दौर हिंदी फिल्म इंडस्ट्री के लिए सबसे बुरा समय था क्योंकि उस समय बॉलिवुड में अंडरवर्ल्ड का दबदबा था। विशाल की 'रंगून' वर्ल्ड वार 2 की पृष्ठभूमि पर बनी है। कंगना फिल्म में 40 के दशक की एक स्टंट हिरोइन मिस जूलिया का किरदार निभा रही हैं। कंगना के साथ फिल्म में सैफ अली खान और शाहिद कपूर मुख्य भूमिकाओं में हैं। फिल्म 24 फरवरी को रिलीज होगी।
टेलिविजन स्टाइलिश डिवा अनुषा दांडेकर एमटीवी के शो ‘लव स्कूल’ के दूसरे सीजन में बतौर लव गुरु नजर आ रही हैं। इस शो में उनके बॉयफ्रेंड करण कुंद्रा भी हैं। अनुषा इस रियलिटी शो में करण के कपड़े पहने हुए नजर आएंगी। अनुषा का कहना है कि वह हमेशा अपने बॉयफ्रेंड के कपड़े ही पहनती हैं। अनुषा ‘एमटीवी लव स्कूल’ के एपिसोड में शर्ट पहने नजर आएंगी। इस शो में अनुषा करण की सफेद रंग की शर्ट पहनेंगी। अनुषा को खुद के कपड़े पहनने पर करण कहा, 'जब लड़कियां लड़कों के कपड़े पहनती हैं तो और भी खूबसूरत लगती हैं।' वहीं, करण की शर्ट पहनने पर टिप्पणी करते हुए अनुषा ने कहा, ‘मुझे करण के कपड़े बहुत आरामदायक लगते हैं। यह हमेशा मजेदार है। आप अपनी टी-शर्ट और शर्ट अपने पार्टनर की टी-शर्ट और शर्ट से बदल सकते हैं।’
Upma.Singh@timesgroup.com राधिका आप्टे का नाम हिंदी फिल्म इंडस्ट्री में पहली बार एकता कपूर की साल 2011 में आई फिल्म 'शोर इन द सिटी' में सुनाई दिया और फिर कुछ अर्से के लिए गुम हो गया, लेकिन पिछले साल अचानक यह नाम इंटरनेट से लेकर बिग स्क्रीन तक हर जगह गूंजने लगा। कभी 'मांझी द माउंटेन मैन' की भोली-भाली 'फगुनिया' के रूप में तो कभी सुजॉय घोष की मॉडर्न 'अहल्या' के रूप में। अनुराग कश्यप की शॉर्ट फिल्म 'मैडली' से लीक हुए राधिका के न्यूड विडियो ने भी सनसनी मचाई, जिसके लिए उन्हें इंटरनैशनल अवॉर्ड भी मिला। इस साल भी राधिका के करियर की गाड़ी फुल स्पीड से भाग रही है। उनकी अगली फिल्म 'फोबिया' रिलीज होने वाली है। वहीं सुपरस्टार रजनीकांत की फिल्म 'कबाली' सहित 'पार्च्ड', 'बॉम्बैरिया' जैसी कई फिल्मों में वह नजर आएंगी। इन सबके बावजूद राधिका का कहना है कि ये तो बस शुरुआत है। अभी तो वह बॉलिवुड में स्ट्रगलर हैं और उन्हें अभी बहुत कुछ करना है। राधिका के मन की ऐसी ही कुछ बातें, उनकी ही जुबानी: आपने बहुत कम समय में काफी अलग-अलग तरह के किरदार निभाए हैं। कैसे अप्रोच करती हैं आप अपने किरदारों को? मेरे लिए हर किरदार को निभाने हर किरदार निभाने का अप्रोच अलग होता है। ऐसा कोई एक मेथड नहीं होता। हर कैरक्टर का मेथड अलग होता है। जैसे 'फोबिया' में ही मेरा किरदार एक ऐसी लड़की का है, जिसे एन्वॉयरमेंट से डर लगता है। चैलेंजिंग था, लेकिन बहुत इंट्रेस्टिंग था। मुझे बहुत मजा आया काम करने में, क्योंकि अगर आप कुछ अलग करते हो तो मजा आता है। मैंने कुछ रिसर्च भी किया। मैं अपने कैरक्टर को खुद पर हावी नहीं होने देती। मैं स्विच ऑन-स्विच ऑफ कर लेती हूं। अब तक तो ऐसा नहीं हुआ कि किसी रोल का असर मेरे पर्सनल लाइफ पर हुआ हो। बस काम करते वक्त फोकस रखती हूं। बाकी एक ऐक्टर के तौर पर अलग-अलग किरदार करना मेरा जॉब है। पहले आप एक आउटसाइडर के तौर पर इंडस्ट्री में आईं तो स्ट्रगल भी काफी रहा होगा? स्ट्रगल का दौर तो अभी भी चल रहा है। फील्ड कोई भी हो, ये स्ट्रगल सबको करना पड़ता है। उसका कोई अंत नहीं है। वैसे ही हमारा भी स्ट्रगल है। हां, यह मुश्किल फील्ड है, इसलिए जब मैं बॉम्बे में आई तो जो स्ट्रगल सबको करना पड़ता है, वह मुझे भी करना पड़ा और आपसे ईमानदारी से कहूं तो स्ट्रगल अब भी चल रहा है। यहां आपको एक फिल्म मिल गई, इसका यह मतलब नहीं होता कि आपका स्ट्रगल खत्म हो गया। एक के बाद आपको दूसरी फिल्म चाहिए होती है, फिर तीसरी फिल्म चाहिए होती है। आपको थोड़ा फेमस हो गए तो फिर उसे मेंटेन रखना होता है। आपको अपने काम को लगातार बेहतर बनाना पड़ता है। आपको ज्यादा मेहनत करनी होती है। इस फील्ड में इतना कॉम्पिटिशन है कि हर वक्त यहां स्ट्रगल रहता है। मुझे याद है जब मुझे कोई काम नहीं मिल रहा था, और मेरी कुछ फ्रेंड्स जो बहुत अच्छा कर रही थीं, उन्होंने कहा, 'राधिका, तुम्हें लगता है कि अगर फिल्म मिल जाए, स्ट्रगल खत्म हो जाता है, पर ऐसा नहीं है। यहां हमेशा स्ट्रगल रहता है, जो अब मैं जानती हूं कि सच है।' इस बात पर यकीन नहीं हो रहा, क्योंकि आप इतना काम कर रही हैं? यही तो, लोगों को लगता है कि अरे आप इतना काम कर रही हैं, लेकिन दूसरी ओर घास इतनी हरी नहीं है, क्योंकि आपको कुछ और चाहिए, जो नहीं मिल रहा। यह मिल रहा है तो वह चाहिए। ऐसा होता ही रहता है। इसलिए सच यही है कि स्ट्रगल तो चालू है। हां, पहले मुझे स्ट्रेस होता था, अब लगता है कि इंट्रेस्टिंग है। काम नहीं भी मिला तो भी इंट्रेस्टिंग है। इनसिक्यॉरिटी कम हो गई है। कम इसलिए नहीं हो गई कि फिल्में मिल रही हैं, बल्कि कम इसलिए हो गई है कि अब आदत पड़ गई है रिजेक्शन की। अब तो रिजेक्शंस का दौर खत्म हो गया होगा? आखिर काफी फिल्में कर लीं आपने? अरे नहीं, शुरू में जितने रिजेक्शन मिलते थे, अभी भी उतने ही रिजेक्शन मिलते हैं। हर रोज दस रिजेक्शन मिलती है, जब आप कुछ करना चाहते हैं, लेकिन वह नहीं हो पाता। ऐसा आपको ऐसा लग रहा है कि मैं बहुत फिल्में कर रही हूं, मुझे नहीं लग रहा। मुझे बहुत कुछ करना है। ये तो सिर्फ शुरुआत है। मैं दो फिल्मों से खुश नहीं हो सकती। आप बोल्ड फैसले करने में भी नहीं झिझकती, कहां से हिम्मत जुटाती हैं। मसलन अगर 'मैडली' के न्यूड सीन की बात करूं? मैंने कभी सोचा नहीं कि मैं बोल्ड स्टेप ले रही हूं। लोग मुझे बोलते हैं कि मैं बोल्ड स्टेप ले रही हूं, लेकिन मेरे लिए वह मैं हूं। मैं वैसी ही हूं। मैंने अब तक ऐसा कोई फैसला नहीं लिया है, जिसे लेकर मुझे अपने कम्फर्ट लेवल से बाहर निकलने की हिम्मत दिखानी पड़ी हो। 'मैडली' भी मेरे लिए बिल्कुल बोल्ड नहीं है। मैं न्यूडिटी को लेकर बहुत ओपन हूं। मैं हर वक्त वर्ल्ड सिनेमा देखती हूं। मैंने न्यूड थियेटर देखा है। न्यूडिटी क्या है? आप घर जाते हैं और खुद को रोज न्यूड देखते हैं तो इस शरीर को लेकर ऐसी बड़ी बात क्या है! ये बात मेरे बिल्कुल समझ नहीं आती। मैं इसे बोल्ड नहीं मानती। वह सीन फिल्म के लिए बहुत जरूरी था और वह बहुत खूबसूरत फिल्म थी। आप इंडिया में रहती हैं, और आपके हज्बंड बेनेडिक्ट विदेश में, ये लॉन्ग डिस्टेंस रिलेशनशिप कैसे मैनेज करती हैं? हम मैनेज कर लेते हैं। हम अक्सर मिलते हैं और साथ में काफी घूमते हैं, तो हो जाता है।
बॉलिवुड की फिल्मों में अलग तरह के किरदार निभाने के लिए मशहूर अभिनेत्री कल्कि कोचलिन ने कहा कि डॉक्युमेंट्री ‘आजमाइश’ में काम करने के दौरान उन्होंने पड़ोसी देश पाकिस्तान के मानवीय पहलू को देखा। इस फिल्म में कल्कि ने पाकिस्तानी फिल्मकार सबीहा सुमार के साथ काम किया है। मुंबई में आयोजित एक कार्यक्रम में कल्कि ने कहा कि यह डॉक्युमेंट्री भारत और पाकिस्तान के बीच चल रहे संघर्ष से परे दोनों देशों के आम लोगों के संघर्षपूर्ण जीवन को दर्शाती है। कल्कि से जब पूछा गया कि किस बात ने उन्हें इस प्रॉजेक्ट से जुड़ने के आकर्षित किया? तो उन्होंने कहा, ‘मुझे लगता है इस विषय पर मेरी तटस्थता इसकी सबसे बड़ी वजह थी, क्योंकि मेरे पास भारत-पाकिस्तान के मुद्दे पर विशेष रूप से अपना कोई मजबूत दृष्टिकोण नहीं था। यही एक ऐसी वजह थी, जिसने सबीहा को भी आकर्षित किया।’ कल्कि ने बताया कि उन्होंने उत्सुकतावश इस प्रॉजेक्ट से जुड़ना स्वीकार किया। कल्कि ने पाकिस्तान में मानवीय पहलू से जुड़े अपने अनुभवों के बारे में बात करते हुए बताया, ‘जैसे ही आप अपनी विचारधाराओं को हटा देते हैं, आप उन लोगों के संघर्ष के देखना शुरू कर देते हैं। दुनिया के अन्य लोगों की तरह ही पाकिस्तानी लोगों को भी आतंकवाद से डर लगता है।’ कल्कि ने कहा कि उन्होंने सबीहा के साथ भारत को भी नए नजरिए से देखा। कल्कि कहती हैं कि हरियाणा, उत्तर प्रदेश जैसी जगहों और पाकिस्तान के ग्रामीण इलाकों में महिलाओं के प्रति रूढ़िवादी सोच में समानताएं हैं। उन्होंने यह भी देखा कि कैसे ताकत और धर्म एक-दूसरे के साथ मिलकर काम करते हैं। उन्होंने कहा कि पाकिस्तान की कई चीजों को देखकर वह हैरान हुई।
अब तक आपको 'गुलाबी आंखें जो तेरी देखी' गाना सुनकर राजेश खन्ना का चेहरा याद आता रहा होगा, लेकिन अब आपकी इन यादों में समाने जा रही हैं सोनाक्षी सिन्हा। बॉलिवुड की दबंग गर्ल सोनाक्षी सिन्हा की आने वाली फिल्म 'नूर' का पहला गाना बुधवार को रिलीज किया गया, जिसे मात्र एक दिन में करीब 40 लाख व्यूज़ मिल चुके हैं। इस म्यूज़िक का टाइटल है, 'गुलाबी 2.0', जिसमें सोनाक्षी ड्रिंक करने के बाद मस्ती में डूबी नज़र आ रही हैं। विडियो की शुरुआत कुछ ऐसे होती है, जिसमें सोनाक्षी कहती नज़र आ रही हैं, 'अब सबकुछ बदलना है। इस साल मुझे सीधी सावित्री से टेढ़ी सावित्री बनना है।' X ...और इसके बाद सोनाक्षी की एंट्री होती म्यूज़िक की दुनिया में। इस नए गाने को कम्पोज़ किया है अमाल मलिक ने और गाया है अमाल मलिक के साथ-साथ तुलसी कुमार और यश नार्वेकर ने। X इस फिल्म में सोनाक्षी एक पत्रकार की भूमिका में दिखेंगी। लोगों को फिल्म का ट्रेलर काफी पसंद आया है। फिल्म में सोनाक्षी एक मर्डर केस सुलझाती नज़र आएंगी। फिल्म 21 अप्रैल को रिलीज होगी।
अभिनेता सलमान खान, डेविड धवन और साजिद नाडियाडवाला की तिकड़ी की पहली सुपरहिट फिल्म 'जुड़वा' को रिलीज हुए आज 20 साल पूरे हो गए। आज मुम्बई में फिल्म के 20 साल पूरे होने के जश्न के साथ ही 'जुड़वा 2' का मुहूर्त रखा गया। 'जुड़वा 2' में वरुण धवन, जैकलीन फर्नांडिस और तापसी पन्नू मुख्य भूमिकाओं में हैं। जबसे 'जुड़वा 2' को बनाने की घोषणा की गई है लोग यह कयास लगा रहे थे कि फिल्म में सलमान खान होंगे, आखिरकार फिल्म के निर्माता साजिद खान ने साफ-साफ बताया कि फिल्म में सलमान खान तो होंगे ही साथ ही करिश्मा कपूर भी फिल्म में छोटा सा लेकिन एक अहम रोल निभाएंगी। साजिद बताते हैं, 'जब सलमान खान और करिश्मा कपूर ने को पता चला कि हम 'जुड़वा 2' बना रहे हैं तो उन्होंने सामने से कहा कि वह दोनों इस फिल्म से जुड़ना चाहेंगे। सलमान और करिश्मा मेहमान कलाकारों की बेहद अहम भूमिका में नजर आएंगे।' 'जुड़वा 2' को लेकर बेहद उत्साहित, सलमान के साथ पहली बार काम करने और फिल्म की तैयारी पर बात करते हुए वरुण बताते है, 'मैंने आज तक सलमान भाई के साथ कभी भी स्क्रीन शेयर नहीं किया है पहली बार मुझे 'जुड़वा 2' में उनके साथ काम करने का मौका मिलेगा। सलमान ने मुझे फिल्म के मुख्य किरदार राजा के लिए अपने जीन्स का पूरा एक बंडल भेजा है और उन्होंने कहा है कि राजा के किरदार के लिए यह जीन्स बहुत काम आएंगे। मैं शूटिंग के दौरान उनके भेजे हुए जीन्स पहनूंगा। मेरी सलमान भाई से 'जुड़वा 2' के दोनों किरदार राजा और प्रेम को लेकर खूब लंबी बातचीत हुई है। मैं ऐसा काम करूंगा कि कोई मेरे काम से निराश न हो।'
उपासना सिंह इंडस्ट्री की उन चंद ऐक्ट्रेसेज में से एक हैं, जो ऑसम कमीडियन भी हैं। शायद इसीलिए उपासना खुद भी इस जॉनर में काफी कंफर्टेबल महसूस करती हैं। हिट कॉमिडी शो सीरीज 'नादानियां' में 'तारावंती' के कैरक्टर से सबका दिल जीतने वाली उपासना इन दिनों इसी शो के चौथे सीजन 'फिर ये नादानियां' में सबको हंसाती नजर आ रही हैं। इस शो और कॉमिडी के अन्य पहलुओं को लेकर हाल ही उपासना से हमारी खास बातचीत हुई आज के दौर में लोग हंसना-मुस्कुराना भूल गए हैं। ऐसे में आपको अपने काम से कितनी तसल्ली मिलती है? मुझे लगता है लोगों को हंसाना और खासकर आज के दौर में, सबसे बड़े पुण्य का काम है। सबकी लाइफ में इतनी सारी टेंशन है, लोग भाग-दौड़ भरी जिंदगी जी रहे हैं, तो ऐसे में किसी के पास हंसने-मुस्कुराने का भी टाइम नहीं है। पहले शादी होती थी, तो महीनों रिश्तेदार शादी वाले घर में ही रहते थे। दशहरा-दीवाली सब मिलकर इंजॉय करते थे, मगर अब लोग जिंदगी को जीना भूल गए हैं। ऐसे में हम किसी इंसान को हंसा पाएं या किसी के चेहरे पर मुस्कुराहट ला पाएं, यह बहुत बड़ी बात है। मुझे इससे बहुत संतोष मिलता है। मैंने तो तय कर रखा है कि अगर आगे चलकर मुझे किसी टीवी शो या फिल्म को प्रोड्यूस करने का मौका मिला, तो मैं कॉमिडी जॉनर को ही प्रिफर करूंगी। 'द कपिल शर्मा शो' आपने कुछ दिन किया, फिर छोड़ दिया। इसकी क्या वजह रही? दरअसल, 'संतोषी मां' और 'फिर से नादानियां' की वजह से कपिल का शो मैं अभी नहीं कर पा रही हूं। वैसे भी उसमें मेरे करने के लिए कुछ खास रह नहीं गया था। पहले जब कपिल का शो आता था, तब उसमें सबके लिए परफॉर्म करने का कुछ न कुछ स्कोप होता था। उसके कैरक्टर्स भी बहुत अलग और अच्छे थे। मैंने भी उस वक्त 'बुआ' के अपने रोल को बहुत इंजॉय किया और उस कैरक्टर को दर्शकों ने भी बहुत पसंद किया, मगर अब नए शो में दूसरे कलाकारों के करने के लिए उतना स्कोप नहीं दिख रहा है। हां, अगर बतौर कलाकार मेरे करने के लिए उसमें कुछ अच्छा हुआ, तो मैं फिर से उस शो में काम करना चाहूंगी। अभी तो मैं अपने दोनों शोज में ही बहुत बिजी हूं। साथ ही कुछ फिल्मों को लेकर भी बातचीत चल रही है। 'फिर ये नादानियां' में आपका किरदार कितना अलग है? मैं इस शो के दूसरे और तीसरे सीजन में थी और उनमें भी मेरे किरदार का नाम 'तारावंती' ही था। दोनों सीजन में दर्शकों ने मुझे बहुत पसंद किया था। नए सीजन में भी मेरा नाम तारावंती वर्मा पटियाले वाली ही है, मगर कहानी का फ्लेवर नया है। चूंकि मैं पहले भी काफी कॉमिडी कर चुकी हूं, इसलिए यह तो नहीं कहूंगी कि ये बहुत अलग रोल है, लेकिन इसमें एक अलग तरह का मजा आ रहा है, क्योंकि ये सिर्फ चार किरदारों की कहानी है और तारावंती इसमें सेंट्रल कैरक्टर है। इस शो की अच्छी बात यह है कि हर एपिसोड में एक अलग कहानी आती है, इसलिए जिसने सीरियल पहले नहीं देखा है, वह भी इसे इंजॉय कर सकता है। तारावंती एक बहुत ही डोमिनेटिंग लेडी है। उसे लगता है कि वह दुनिया की सबसे परफेक्ट लेडी है। हर काम में उसका डिसिजन फाइनल होता है। मगर यह टिपिकल मदर वाला कैरक्टर नहीं है। तारवंती ग्लैमराइज कैरक्टर है। वह ब्यूटी कॉम्पिटिशंस में हिस्सा लेती है, योग भी करती है। ये एक बहुत ही क्यूट स्टोरी है। हमारी रोजमर्रा की जिंदगी में जो दिक्कतें आती हैं, उन्हें कॉमिक तरीके से इसमें दर्शाया गया है। अपनी कॉमिडी को दूसरे ऐक्टर्स की कॉमिडी से कितना अलग मानती हैं? कॉमेडी बहुत कम ऐक्टर्स पर जंचती है। यह ऐक्टर पर डिपेंड करता है कि वह किस तरह की कॉमिडी कर रहा है। यह टाइमिंग का गेम है, जो हर किसी में नहीं होती। बोमन ईरानी, अनुपम खेर, कादर खान, जॉनी लीवर जैसे ऐक्टर्स पर कॉमेडी जंचती है और कॉमिडी करने वाली ऐक्ट्रेसेज की तादाद तो बहुत ही कम ऐसी हैं, इसलिए मुझे कॉमिडी करना पसंद है और मेरे ऊपर वह जंचती भी है। अच्छी बात यह है कि मैं एंड टीवी के सीरियल 'जय संतोषी मां' में एक नेगेटिव कर रोल भी कर रही हूं और उसमें भी लोग मुझे पसंद कर रहे हैं। मुझे लगता है कि मैं एक ऐसी ऐक्ट्रेस हूं, जिसे लोगों ने हर तरह के रोल में पसंद किया है और इसीलिए मुझे अलग-अलग तरह के रोल मिल भी रहे हैं। कई ऐक्टर्स को दर्शक सिर्फ कॉमिडी में ही अक्सेप्ट कर पाते हैं, इसलिए मैं खुद को खुशनसीब मानती हूं। कॉमिडी के नाम पर बस फूहड़ता परोसी जा रही है? इससे आप कितनी सहमत हैं? असल में थोड़े टाइम पहले ऐसा हो रहा था जब चीपनेस को कॉमिडी का नाम दिया जा रहा था और वल्गर लाइन्स बोली जाती थीं, पर 'कॉमेडी नाइट्स' से यह ट्रेंड चेंज हुआ है। उसमें कोई चीपनेस या वल्गैरिटी नहीं थी। आप 'भाभीजी घर पर है' को ही देख लीजिए। उसमें भी कोई चीपनेस नहीं है। तो अब चीजें बदल रही है। दर्शकों ने फूहड़ कॉमिडी को ठुकरा दिया है और इसीलिए चैनल्स पर अब फिर से साफ सुथरी कॉमिडी आने लगी है, जिसे लोग फैमिली के साथ बैठकर देख सकते हैं। टीवी पर तो कॉमिडी आ रही है, मगर फिल्मों में कॉमिडी का भविष्य कैसा दिखता है आपको? ये बड़े अफसोस की बात है कि पहले फिल्मों में अलग से दिखता था कि ये हीरो है, ये विलेन है और ये कमीडियन है। तब की फिल्मों में हर कैरक्टर की इंपॉर्टेंस होती थी। शोभा खोटे, अरुणा ईरानी, हेलन, महमूद जैसे कलाकारों की एक अलग जगह थी, मगर अब तो सब काम हीरो हीरोइन ही करने लगे हैं। वो कॉमिडी भी कर लेते हैं और नेगेटिव रोल भी कर लेते हैं। इसीलिए धीरे-धीरे अच्छे ऐक्टर्स ने भी काम करना बंद कर दिया, क्योंकि उनके रोल बहुत छोटे होते थे। मेरा मानना है कि फिल्मों में, टीवी में हर तरह के कैरक्टर को लिया जाना चाहिए। हर कोई तो हीरो या हीरोइन नहीं बन सकता। मगर दूसरे ऐक्टर्स को भी अपनी प्रतिभा दिखाने का मौका तो मिलना चाहिए। आपको नादानियां करना पसंद हैं? मैं तो बचपन से ही अपने घर की सबसे शरारती बच्ची रही हूं। जब मैं 7 साल की थी, तब मेरे हार्ट में होल था, जिसकी वजह से मेरी मेजर सर्जरी हुई थी। तब डॉक्टर्स ने कहा था कि इसे रुलाना मत। मैंने उसका बहुत नाजायज फायदा उठाया। मुझे जो चीज चाहिए होती थी, मिल जाती थी। हालांकि मेरे घरवालों को पता था कि मैं इस बात का फायदा उठा रही हूं, पर मैं इतनी लाडली थी कि हर कोई मुझे पैंपर करता रहता था। अपने प्रोफेशन में मैंने कई बार बहुत गलत डिसिजन लिए, जिनके चलते मुझे दिक्कत आई, मगर इस बात की संतुष्टि है कि मैंने जो भी किया अपनी मर्जी से किया।
Shubham.Tripathi@timesgroup.com लंबे समय से बड़े पर्दे से दूरी बनाने के बाद परिणीति चोपड़ा ने जब वापसी की तो पूरी इंडस्ट्री उनका बदला हुआ रूप देखकर हैरान रह गई। परिणीति ने आयुष्मान खुराना के साथ 'मेरी प्यारी बिंदु' साइन की है, जिसकी शूटिंग वह अगले महीने से शुरू करेंगी। पहले से ज्यादा फिट नजर आ रहीं परिणीति का कहना है कि स्क्रिप्ट अच्छी होने के बावजूद वह ऐसी फिल्म में काम नहीं करेंगी, जिसके लिए उन्हें वजन बढ़ाना पड़े। पेश है परिणीति चोपड़ा से खास बातचीत। अपना वजन कम करने के लिए आपने किन चीजों से दूरी बनाई? मुझे बहुत सारी चीजों से दूरी बनानी पड़ी। जो चीजें मैं अक्सर खाना पसंद करती थी, वह महीने में एक या दो बार ही खा पाती थी। देखिए, हेल्दी रहने के लिए कुछ चीजों से परहेज करना जरूरी है, लेकिन कोई चीज पूरी तरह खाना बंद कर देना इसका इलाज नहीं है। कम से कम मैं तो ऐसा नहीं कर सकती। मुझे जो पसंद है वह मैं जरूर खाती हूं, लेकिन फिर इस चीज का ध्यान रखती हूं कि मैं उस दिन जिम जरूर चली जाऊं। ऐसा कुछ भी नहीं है जो मैं पूरी तरह खाना बंद कर दूं। क्योंकि फिर जिम जाकर मैं उसको अजस्ट कर ही लेती हूं। अगर आपको किसी ऐसी फिल्म का ऑफर मिले, जिसके लिए आपको दोबारा वजन बढ़ाना पड़ेगा, तो आपका डिसिज़न क्या होगा? अभी तो मैं उस फिल्म में मैं काम नहीं करूंगी। मुझे लगभग एक साल लग गया है अपनी इस फिटनेस को पाने में और मैं अब दोबारा अनहेल्दी नहीं होना चाहती हूं। तो मुझे लगता है कि मैं उस फिल्म को करने से पहले अभी एक-दो साल का इंतजार करूंगी। अगर स्क्रिप्ट बहुत पसंद आए तो...? अगर ऐसा कोई डायरेक्टर है जिसे मैं मना नहीं कर सकती या बहुत ही ज्यादा कमाल की स्क्रिप्ट है तो मैं जरूर इस बारे में सोचूंगी, लेकिन बिना वजह के इस तरह के रोल के लिए मैं अभी तो हां नहीं करूंगी। आपकी फिल्म रिलीज हुए काफी लम्बा वक्त हो गया है। इस बीच कई फिल्में आईं और कुछ नई ऐक्ट्रेस ने भी डेब्यू किया जो कि बहुत अच्छा काम कर रही हैं तो आपको कभी इनसिक्यॉरिटी फील नहीं हुई? अरे बिल्कुल नहीं। जिनकी फिल्में इस साल रिलीज हो रही हैं तो वह न्यूज में होंगी। अगर मेरी फिल्में नहीं रिलीज हो रही हैं तो मैं न्यूज में नहीं रहूंगी। इससे कोई फर्क नहीं पड़ता, इससे आपकी पोजिशन ऊपर-नीचे नहीं जाती। ऐसा नहीं होता है कि लोग आपको भूल जाते हैं। आप भी मुझसे बात कर रहे हैं क्योंकि आप मुझे और मेरे काम को जानते हैं। तो मुझे लगता है कि जब भी मेरी अगली फिल्म रिलीज होगी और अच्छी होगी तो सब कुछ अच्छा होगा। काम रुकता नहीं है, बस कभी-कभी ब्रेक लेना बहुत जरूरी होता है। मेरे लिए यह ब्रेक बहुत जरूरी था। मुझे अपना घर बनाना था, मुझे अपने आप पर काफी मेहनत करनी थी। साथ ही मुझे ब्रेक की जरूरत इसलिए भी थी कि उससे पहले मैंने लगभग दो साल तक बिना एक भी दिन छुट्टी न लेकर मैंने काम किया। इस दौरान मैं ठीक से सोती तक नहीं थी और बहुत अनहेल्दी हो गई थी। तो मुझे इस ब्रेक की बहुत जरूरत थी। पहले आप इंटरव्यू दिलवाते थे और आज इंटरव्यू ले रहे हैं, तो क्या बदलाव लग रहा है तब और अब में? वे लोग जो मेरे पहले से दोस्त थे वह आज भी मेरे दोस्त है, उनमें तो किसी तरह का कोई फर्क नहीं आया है। मगर हां मुझे अच्छा लगता है कि अब मुझे कैमरा के सामने आने का मौका मिलता है। वह बहुत ही अलग तरह की स्पेशल फीलिंग है। बहन प्रियंका चोपड़ा से आपने काफी कुछ सीखा है? अब क्या सीख रही हैं? प्रियंका की जर्नी बहुत ही इंस्पायरिंग है। उन्होंने शुरू से ही अच्छा काम किया है। पहले मॉडलिंग, फिर फिल्म, सिंगिंग और अब हॉलिवुड, उन्होंने एक लाइफटाइम में इतना कुछ कर लिया है जो कि किसी एक इंसान के लिए करना मुश्किल होता है। मैं हमेशा उनसे एक ऐक्ट्रेस के तौर पर और एक बहन के तौर पर इंस्पायर होती हूं।
ऐक्टर, डायरेक्टर, प्रड्यूसर सोहेल खान जल्द ही एक बार फिर टीवी पर एक नए कॉमिडी शो के जज के रूप में नजर आने वाले हैं। इस बार सोहेल नन्हे-मुन्ने बच्चों की मजेदार कॉमिडी वाले शो 'छोटे मियां' में जज की भूमिका निभाने जा रहे हैं। इसी शो के सिलसिले हुई एक खास मुलाकात में सोहेल ने अपने बचपन, पापा सलीम खान, भाई सलमान खान, बच्चों निर्वाण और योहान, अपनी ऐक्टिंग करियर और टीवी पर अपनी पारी और अपकमिंग प्रॉजेक्ट्स के बारे में खुलकर बात की : अपने बचपन के बारे में मैं स्ट्रीट बॉय था। मैं सुबह अपना बैट-बोल लेकर निकल जाता था और फिर खेलता रहता था। हमारी बड़ी सी जॉइंट फैमिली थी, तो सलमान-अरबाज भाई, बेबी, अर्पिता सबके दोस्त थे। हमलोग उसी में बिजी रहते थे। आजकल हम शिकायत करते हैं कि ये बच्चे टीवी छोड़ते नहीं हैं, प्ले स्टेशन छोड़ते नहीं हैं, लेकिन जब मैं वीकेंड पर अपने बच्चों को फार्म पर ले जाता हूं, तो वे देखते भी नहीं हैं अपने फोन को। इसलिए मैं कहता हूं कि हमें बच्चों को नेचर के करीब रखना चाहिए। उन्हें अपने दो बेडरूम के घर में रखकर टीवी देखने, खाना खाने तक सीमित नहीं करना चाहिए। हम लोग ऐसे ही थे। सड़कों पर खेलते रहते थे। फिर नहा-धोकर खा-पीकर सो जाते थे। पापा के बारे में इस दुनिया में मेरे दो बेस्ट फ्रेंड हैं, एक मेरे पापा और दूसरा मेरा बेटा। मैं पापा के बहुत क्लोज हूं। हम उनसे डरते नहीं हैं, उनका लिहाज करते हैं। हम उनसे किसी भी चीज पर बात कर सकते हैं। खुद फादर बनने के बाद मुझे एहसास हुआ कि पैंरट्स का फैसला गलत हो सकता है, लेकिन उनका इरादा कभी गलत नहीं हो सकता। जब हम छोटे होते थे, तो लगता था कि यार! मेरे पैरंट्स इस चीज के लिए मना कर रहे हैं और हम रूठ जाते थे, लेकिन अब मुझे समझ आता है कि पैरंट्स कभी बच्चों के लिए गलत नहीं सोच सकते हैं। सलमान के बारे में सलमान भाई के साथ मैंने अभी हाल ही में 'ट्यूबलाइट' में छोटा सा रोल किया है। यह उनके भाई का ही रोल है। ऐक्टर के तौर पर अगर मैं सलमान भाई में आए बदलाव के बारे में कहूं, तो असल में सलमान भाई ने अब ऐक्टिंग करना बंद कर दिया है। वह अब सिर्फ महसूस करते हैं, इसलिए वह काफी कम काम कर रहे हैं। 'बिग बॉस' में ही देखिए, मुझे नहीं लगता कि वह देखते भी हैं कि कैमरा कहां है। वह कहीं भी खड़े होकर बोलते हैं, जिधर उन्हें कम्फर्टेबल लगता है। फिल्म में भी आप उन्हें नहीं बोल सकते कि भाई, आपको यहां रुकना है, ये करना है, वह करना है। उन्हें लाइन दे दो, वह अपने तरीके से बोलते हैं। आप उन्हें बोलें कि आपको ऐसे ऐक्ट करना है, तो वह कहेंगे कि ऐक्टिंग क्या है? ये लाइन को ऐसे ही बोलना है न, तो इसमें ऐक्टिंग क्या है? बच्चों के बारे में मेरा एक बेटा 16 साल का है और एक 6 साल का है। बड़ा वाला शांत है, छोटा वाला थोड़ा हाइपर है। छोटा वाला जो है, वह इतने सवाल पूछता है कि कई बार आपके पास जवाब नहीं होगा। आजकल के बच्चों में जानने की इच्छा बढ़ी है। नई जेनरेशन के बच्चे हमसे ज्यादा समझदार हैं। हमलोग ब्लैक ऐंड वाइट से कलर में कन्फ्यूज हो गए। आज मेरा बेटा मुझसे कुछ पूछता है और मैं कहता हूं कि एक मिनट रुको, सोचने दो। मगर इतनी देर में वह फट से गूगल में जाकर जवाब दे देता है। अब गूगल मां-बाप भी हो गया है, टीचर भी हो गया है। मेरे बड़े बेटे निर्वाण को फिल्म की फील्ड में इंट्रेस्ट है। मुझे पता नहीं कि वह ऐक्टिंग में जाएगा या कुछ और करेगा, मगर वह फिल्म मेकिंग में जरूर जाएंगे। बाकी मैंने उन पर छोड़ दिया है। मेरा कहना है कि पहले अपनी पढ़ाई पूरी कर लो। अपना लक्ष्य बना लो, ताकि उस पर फोकस रहे लेकिन कुछ भी करने से पहले अपनी पढ़ाई पूरी कर लो। ऐक्टिंग करियर के बारे में मैं ऐक्टर इसलिए नहीं बना कि मुझे कोई नाम बनाना था या हिट स्टार बनना था। ऐक्टिंग मैंने सिर्फ सीखने के लिए शुरू की थी। दरअसल, जब मैं फिल्में डायरेक्ट-प्रड्यूस कर रहा था, तो कई साल लग जाते थे ऐक्टर साइन करने, स्क्रिप्ट रेडी करने वगैरह में। तब मैं खाली बैठा रहता था, तो सोचा कि कुछ करना चाहिए। उस समय ऐक्टिंग के ऑफर आ रहे थे, तो मैंने ऐक्टिंग सिर्फ इसीलिए की ताकि मैं सेट पर रहूं, खुद को अपडेट करता रहूं। मैं ऐक्टर के तौर पर जब भी भी सेट पर जाता हूं, तो इसलिए नहीं कि मुझे पॉप्युलर होना है या बिकाऊ स्टार बनना है, या फिर मेरी फिल्म हिट हो जाए तो मेरा नाम बन जाएगा। ऐक्टर के तौर पर काम करने का मेरा मकसद ये होता कि मुझे अलग-अलग यूनिट्स, अलग-अलग टेक्नीशिन आदि के साथ काम करने का मौका मिलेगा। मैं उनसे सीखता हूं कि वह कैसे अपना प्रॉडक्शन चलाते हैं, कैसे अपने ऐक्टर्स से बात करते हैं। आप कैमरे के सामने हों या पीछे हों, इससे सीखने को बहुत मिलता है। टेलिविजन के बारे में मेरा मानना है कि टेलिविजन बहुत ही कमाल का प्लैटफॉर्म है और इससे बहुत से लोगों को फायदा हुआ है। मैंने करीब 7 से 8 फिल्में की थीं, पर कोई पहचानता-वहचानता नहीं था। मगर जब मैंने 'कॉमिडी सर्कस' करना शुरू किया, तो मुझे बहुत पहचान मिली। तब मुझे एहसास हुआ कि टीवी की ऑडियंस कहीं बड़ी और अधिक है। अभी कोई ऐसा नहीं बोल सकता कि मुझे काम आता है, पर काम मिल नहीं रहा। आज अगर अपना काम जानते हैं, तो आपको काम मिलेगा। इतने लोगों को यहां काम मिल रहा है। मैं टीवी पर फिक्शन शो करने के लिए भी रेडी हूं, अगर कुछ इंट्रेस्टिंग आए तो। मगर अभी तक ऐसा कुछ इंट्रेस्टिंग ऑफर आया नहीं, पर आएगा तो मैं कर सकता हूं। फ्यूचर प्रॉजेक्ट्स के बारे में अभी मैं दो फिल्मों पर काम कर रहा हूं। एक है 'माय पंजाबी निकाह', जो कि एक मजेदार लव स्टोरी है और जिसे मैं रूमी जाफरी के साथ मिलकर लिख रहा हूं। दूसरी फिल्म 'शेर खान' है। अगस्त-सितंबर तक इसकी कहानी पूरी हो जाएगी, उसके बाद हम कास्टिंग शुरू करेंगे। 'शेर खान' के टाइटल की वजह से लोगों ने सलमान भाई का नाम उसके साथ जोड़ दिया, लेकिन अभी इस फिल्म के लिए वह फाइनल नहीं हैं। यह डिपेंड करता है कि कहानी कैसी बनती है। अगर वह थोड़ी मच्योर हुई, तो सलमान भाई या अक्षय कुमार यह रोल कर सकते हैं। अगर कहानी यंग कैटिगरी में आती है, तो फिर वरुण धवन हैं, टाइगर श्रॉफ हैं।
Prashant.Soni@timesgroup.com 'बैडमैन' किस तरह की फिल्म है? वायाकॉम-18 ने अपना जो डिजिटल प्लेटफॉर्म 'वूट' लॉन्च किया है, उसके लिए एक बिगनिंग अट्रैक्शन के रूप में यह फिल्म बनाई गई है। 'वूट' की सबसे अलग और खास बात यह है कि इस प्लेटफॉर्म पर दर्शकों को वायाकॉम-18 के शोज के अलावा ओरिजनल कंटेट भी देखने को मिलेगा। हमारी यह फिल्म भी उसी का एक हिस्सा है। क्या वजह है कि इस फिल्म में आप हीरो का किरदार निभा रहे हैं, लेकिन फिर भी इस फिल्म का नाम 'बैडमैन' है? इस पर मेरा भी ध्यान गया था, मगर प्रोड्यूसर्स ने बताया कि ये उनका एक सस्पेंस है कि फिल्म का नाम तो 'बैडमैन' है, मगर जब आप यह फिल्म देखेंगे तो पता चलेगा कि कैसे फिल्म के आगे बढ़ने के साथ-साथ इसका नाम भी बदलता चला जाता है। इस फिल्म के लीड हीरो की स्टारडम खलनायक के कैरेक्टर की वजह से ही है, लेकिन बाद में वो एक कैसे एक हीरो के रूप में उभरता है, यही इस फिल्म में दिखाया गया है। सुना है सिर्फ एक घंटे बीस मिनट की मूवी है? तो क्या यह कोई शॉर्ट फिल्म है? नहीं, यह एक फुल फ्लैज्ड मूवी है। हमने पूरे ढाई घंटे की फिल्म शूट की है। 'वूट' पर यह दो हिस्सों में देखने को मिलेगी, जबकि सिनेमाघरों में पूरे सवा दो या ढाई घंटे की फिल्म ही रिलीज होगी। विदेश में मेरी फैन फॉलोइंग को देखते हुए इसे कई और देशों में भी रिलीज किया जाएगा। प्रोड्यूसर्स ने तय किया था कि इंटरनेट की ऑडियंस के लिए ओपनिंग अट्रैक्शन के रूप में यह फिल्म बनाई जाए, इसीलिए उन्होंने इसे बनाया। ये एक पूरी प्रॉपर फिल्म है, जिसे 'गुलाब गैंग' के डायरेक्टर राजीव लक्ष्मण ने डायरेक्ट किया है। वायाकाम 18 ने अपनी दूसरी फिल्मों की तरह ही पूरे पैशन से और उतने ही खर्चे से यह फिल्म बनाई है। मैंने भी दूसरी पिक्चरों की तरह इस फिल्म में काम करने की पूरी फीस ली है और उसमें कोई रियायत नहीं दी है। फिल्म में कई बड़े शानदार और भव्य सीक्वेंस भी हैं। इस फिल्म में मेरे अलावा चंकी पांडे, ऋषि कपूर, महेश भट्ट, फराह खान, मनीष कोइराला, विशाल मल्होत्रा, हिमानी शिवपुरी, साक्षी प्रधान जैसे कई और कलाकार भी आपको देखने को मिलेंगे। तो पहली बार किसी फिल्म में फुल फ्लैज्ड हीरो बनने का अनुभव कैसा रहा? क्या आपको हीरो बनने में ज्यादा मजा आया? मुझे इस पूरी फिल्म में ही बहुत मजा आया। इसमें वास्तविकता और काल्पना, दोनों का ही मिश्रण है। इस फिल्म में मेरे किरदार का नाम भी गुलशन ग्रोवर ही है। इसमें दिखाया गया है कि किस तरह वो हीरो बनना चाहता है और इंडस्ट्री के उसके दोस्त किस तरह उसे गाइड करते हैं, सलाह देते हैं। मुझे यह रोल बड़ा ही चैलेंजिंग और इंट्रेस्टिंग लगा, क्योंकि अभी तक मैं जिस तरह के कैरेक्टर्स किए हैं, मुझे उन कैरेक्टर्स के साथ-साथ खुद को भी इस फिल्म में जीना था। तो इस फिल्म में आपको किसी जगह ओरिजनल गुलशन ग्रोवर देखने को मिलेगा, तो कुछ जगह मेरा काल्पनिक रूप भी दिखेगा। आपने इस फिल्म का ट्रेलर रिलीज करते वक्त कहा था कि विलेन्स आजकल बेरोजगार हो गए हैं, इसलिए आपको हीरो बनना पड़ा? इस फिल्म में भी दिखाया गया है कि किस तरह समय बदलने के साथ-साथ सारे विलेन बेरोजगार होते चले जाते हैं और फिर एक दिन फिल्मों के सारे खलनायक इकट्ठा होकर मेरे पास आते हैं और अपनी समस्या मुझे बताते हुए कहते हैं कि हमें अब कुछ करना चाहिए। उस सीन में इंडस्ट्री के कई सारे खलनायक आपको एक साथ देखने को मिलेंगे। मैं उन सभी का नाम तो अभी नहीं बताऊंगा, लेकिन उनमें से एक रंजीत भी होंगे। तो क्या आपको वाकई लगता है कि अब विलेन और कॉमेडियन बेरोजगार हो गए हैं? ऐसा नहीं है। पहले कहानियां अलग तरह की होती थी, अब अलग तरह की कहानियां आ रही है। आप सोचिये ना कि अगर वायाकॉम 18 जैसा बड़ा ग्रुप यह सोचता है कि मुझे इस फिल्म में विलेन नहीं, बल्कि हीरो का किरदार निभाना चाहिए, तो इसका मतलब यही है कि जमाना अब बदल रहा है। हीरो विलेन और विलेन हीरो बनरहे हैं। मेरा मानना है कि अगर आपके अंदर का कलाकार जिंदा है, अगर आपमें और आपकी अदाकारी में दम है, आपकी फिटनेस और स्टारडम बरकरार है, तो भी एक विलेन भी हीरो बन सकता है और आज के दौर के फिल्ममेकर्स इस चैलेंज को एक्सेप्ट करने के लिए तैयार हैं। क्या आपको लगता है कि बॉलिवुड को इंटरनैशनल लेवल तक ले जाने का जितना श्रेय आपको मिलना चाहिए था, उतना नहीं मिला? ये सभी जानते हैं कि बॉलिवुड को हॉलिवुड तक ले जाने वाला मैं पहला कमर्शल एक्टर था, जिसने बॉलिवुड से हॉलिवुड का ट्रांजेशन शुरू किया। मैंने एक कच्चा रास्ता बनाया था। इसमें बहुत समय लगा। बहुत एफर्ट लगा। आज के दौर के कलाकार उसी कच्चे रास्ते को पक्की रोड के रूप में तब्दील कर रहे हैं। प्रियंका चोपड़ा, इरफान खान, अमिताभ बच्चन, अनुपम खेर और अनिल कपूर जैसे कलाकार उस काम को और आगे बढ़ा रहे हैं। अब मीडिया की स्ट्रेंथ भी बहुत है, जिसकी वजह से विजिबलिटी अब ज्यादा है, लेकिन लोग जानते हैं कि इसके पीछे मैंने कितना एफर्ट किया था। मुझे लगता है कि ये लोग भी अभी मिड पाथ के ही लोग हैं। आगे चलकर जो और यंग लोग आएंगे, वो बॉलिवुड को और मजबूती से आगे लेकर जाएंगे और अंतर्राष्ट्रीय स्तर पर उसकी पहचान स्थापित करेंगे। आपके कई साथी कलाकारों के बच्चे अब फिल्मों में आ रहे हैं। तो आपके परिवार का कोई सदस्य हमें बॉलिवुड में कब दिखेगा? मेरा एक बेटा है सजंय ग्रोवर, जो हॉलिवुड के जाने-माने स्टूडियो एमजीएम में एग्जिक्यूटिव है। अगर भगवान ने चाहा और उसकी मर्जी हुई, तो वो बॉलिवुड में भी आकर काम करेगा।
Rekha.Khan@timesgroup.com 'बोल बच्चन' और 'हैपी न्यू इयर' जैसी फिल्मों के जरिए अभिषेक बच्चन ने साबित कर दिया कि वे कॉमिडी अच्छी-खासी कॉमिडी भी कर लेते हैं। इन दिनों वे चर्चा में हैं अपनी नई कॉमिडी फिल्म 'हाउसफुल 3' को लेकर। हालांकि, कॉमिडी रोल करने के बावजूद अभिषेक मानते हैं कि कॉमिडी एक सीरियस बिज़नेस है। पेश है अभिषेक से हुई खास बातचीत : 'हाउसफुल 3' में आपकी एंट्री नई है। ऐसे में आपको क्या उम्मीदें हैं इस फिल्म से? यह बहुत अजीब बात है, मगर जब भी कोई कॉमिडी फिल्म में काम करता है या उस तरह की फिल्म बनाता है, तो लोग उसे हल्के रूप में लेते हैं, जबकि कॉमिडी की अपनी एक अलग डिमांड होती है। मुझे उस वक्त बहुत हैरानी हुई, जब मैं हाल ही में डैड (अमिताभ बच्चन) के साथ नैशनल अवॉर्ड फंक्शन में गया था। वहां विज्ञान भवन में जब मैं बैठा हुआ था, तो किसी ने मुझसे पूछा कि 'हाउसफुल 3' कब आएगी? ये वे लोग थे, जो देश और सरकार चलाते हैं। इस साल कमाल की फिल्में आईं हैं, मगर सभी फिल्में बहुत गंभीर रही हैं। ऐसे में गर्मी के मौसम में जब छुट्टियों का माहौल होगा, तो लोग अपने बच्चों और फैमिली के साथ फैमिली एंटरटेनर के रूप में जिस फिल्म को देखना चाहेंगे, वह 'हाउसफुल 3' होगी। क्या आप मानते हैं कि कॉमिडी एक सीरियस बिज़नस है? क्या इस मामले में आप अपने पिता की फिल्मों से प्रेरणा लेते हैं? बिल्कुल, मैं मानता हूं कि कॉमिडी एक सीरियस बिज़नस है। इस फिल्म में मेरे किरदार के लिए सबसे बड़ी चुनौती यही थी कि वह रैपर, हाजिर जवाब और गजब का बातूनी है, मगर फिल्म में वह एक ऐसी सिचुएशन में फंस जाता है, जहां उसे म्यूट हो जाना पड़ता है। हमारी सिचुएशन ही हमारे लिए सबसे बड़ा चैलेंज था। लोगों को हंसाना भी बहुत बड़ी बात है। जहां तक डैड की फिल्मों का सवाल है, तो वह मैं बचपन से देखता आ रहा हूं। उनकी कॉमिक टाइमिंग का जवाब नहीं। उनका 'दारू पीने से लीवर खराब हो जाता है' वाला सीन हो या 'शराबी' और 'नसीब' में शराब पीने वाले सीन हों, वे सब मुझे बहुत पसंद हैं। 'अमर अकबर एंथनी ' का कॉकरोच वाला सीन तो मेरा फेवरेट है। आप एक ऐसी फ्रेंचाइजी में काम कर रहे हैं, जिसका पार्ट वन और टू सुपरहिट रहा था। ऐसे में आपका काम तो आसान हो गया होगा? बिल्कुल नहीं। प्रेशर तो बहुत था। 'धूम' की फ्रेंचाइजी में एंट्री करने वाले कलाकारों की हालत खस्ता क्यों होती रही है। मैं हमेशा सोचता था कि 'धूम' है, तो क्या प्रॉब्लम है। आपको बस हाई स्पीड में बाइक चलाना है। थोड़ी बॉडी बनानी है, अच्छे गाने मिलेंगे और आप जम जाओगे, मगर आमिर खान ने एक बार मुझसे कहा था कि जब तुम कोई सीक्वल करोगे, तब तुम्हें पता चलेगा कि उसका प्रेशर क्या होता है। यह बात अब मेरी समझ में आई। जाहिर है कि जब 'हाउसफुल' के पार्ट वन और टू सुपरहिट रहे हैं, तो ऐसे में मैं सबकुछ बर्बाद नहीं करना चाहूंगा। मैं नहीं चाहता कि लोग मुझ पर इल्जाम लगाएं कि इसके आते ही फिल्म फ्लॉप हो गई। स्ट्रेस तो है। कॉमिडी के जॉनर में अक्षय और रितेश दिग्गज माने जाते हैं। ऐसे में मेरे लिए उनके लेवल को मैच करना भी बहुत जरूरी था। साजिद-फरहत जैसी निर्देशक की जोड़ी के साथ काम करने का अनुभव कैसा रहा? मैंने इस जोड़ी के साथ पहले भी काम किया है। इन दोनों ने 'बोल बच्चन' के डायलॉग लिखे थे। उनके साथ काम करके बहुत मजा आया। दोनों बहुत स्वीट हैं। यह उनकी दूसरी फिल्म है, मगर उनका उत्साह देखने लायक होता है। खासतौर पर जब वे फिल्म को सुना रहे होते हैं, तो उन्हें देखना दिलचस्प अनुभव होता है। वे आपको पूरी कहानी ऐक्टिंग के साथ दिखा देते हैं। आपकी पत्नी ऐश्वर्या रॉय की 'सरबजीत' के बाद आपकी 'हाउसफुल 3' आएगी और उसके बाद आपके पिता की 'तीन' रिलीज होगी। कैसा लग रहा है यह जानकर? यह सच है कि हमारे परिवार के कलाकारों की फिल्में इस बार लाइन से प्रदर्शित होंगी, मगर ये तीनों फिल्में एक-दूसरे से बिल्कुल अलग हैं। हम एक घर में रहते हैं, तो इसका मतलब यह नहीं कि हम एक जैसी ही फिल्में करें। हम सभी वे फिल्में कर रहे हैं, जो हम करना चाहते है और यही कमाल की बात है। एक जमाना था, जब इस तरह की फिल्मों को करने के लिए सालों इंतजार करना पड़ता था। एक ही तरह की मसाला फिल्मों के लोग आदी थे, मगर अब कलाकार अपनी भूमिकाओं में एक्सपेरिमेंट कर सकते हैं। मुझे नहीं लगता कि आज से 20 साल पहले 'सरबजीत' या 'तीन' जैसी फिल्में बन पातीं। इस साल आप 40 साल के हो गए हैं और इंडस्ट्री में आपको इस महीने 16 साल हो जाएंगे। कैसे देखते हैं अपने इस सफर को? मैंने अपनी जिंदगी में बहुत मजे किए हैं। मुझे लगता है कि जिंदगी एक फन राइड होनी चाहिए। मैं जब पलटकर देखता हूं, तो लगता है कि मुझे अपनी जिंदगी से कोई शिकवा नहीं है। जहां तक इंडस्ट्री में 16 साल होने की बात है, तो मैं इस पर गर्व महसूस करता हूं, ब्लेस्ड फील करता हूं कि मैं इस इंडस्ट्री का हिस्सा हूं, क्योंकि इस बीच कई ऐक्टर्स आए और चले गए, मगर मैं बना रहा। मुझे अब भी मौके मिल हैं और मेरे दर्शक मुझे पसंद कर रहे हैं। और मुझे क्या चाहिए। क्या एक पिता के रूप में भी आपकी ग्रोथ हुई है? जब मैं अपने करियर का आगाज कर रहा था 'रिफ्यूजी' के समय, तब पिताजी ने कहा था कि एक बच्चा असल में अपने पिता का पिता होता है। आजकल के जो बच्चे हैं, उन पर यह बात पूरी तरह लागू होती है। पांच साल की आराध्या आज 10-12 साल के बच्चों जैसी बातें करती है। आजकल के बच्चे बेहद कॉन्फिडेंट हैं और वक्त से आगे हैं। वे तरह-तरह के सवाल और हरकतें करके आपको हैरान कर देते हैं। आराध्या को बढ़ते देखना कमाल का अनुभव है।
मुंबई ऐक्टर और कमीडियन कपिल शर्मा ने शनिवार सुबह अपने गर्लफ्रेंड की तस्वीर से सबको चौंका दिया था। उनके प्रशंसकों ने इसके लिए उन्हें ढेरों शुभकामनाएं भी दीं, लेकिन शाम को कपिल शर्मा के साथी कलाकार सुनील ग्रोवर और चंदन प्रभाकर के साथ मारपीट की भी खबरें आने लगीं। मीडिया रिपोर्ट्स के मुताबिक कपिल शर्मा ने नशे में सुनील के साथ मारपीट की। एक वेबसाइट के मुताबिक गुरुवार को कपिल शर्मा अपने शो के साथी सुनील ग्रोवर और चंदन प्रभाकर के साथ सिडनी में शो करके वापस लौट रहे थे। फ्लाइट में किसी बात को लेकर कपिल शर्मा से उनकी कहासुनी हो गई और मारपीट तक की नौबत आ गई। इस मामले पर वेबसाइट बॉलिवुड लाइफ को दिए जवाब में कपिल शर्मा ने कहा, 'मुझे याद नहीं है। दरअसल हमारी हर फ्लाइट में लड़ाई होती है, हर जगह लड़ाई होती है। यह एक स्वस्थ बहस होती है। हम काम के लिए लड़ते हैं, अच्छे काम के लिए लड़ते हैं।' पढ़ें: कपिल ने खुलेआम किया अपने प्यार का इजहार मीडिया रिपोर्ट्स के मुताबिक गुरुवार को कपिल शर्मा अपने साथियों के साथ मेलबर्न से दिल्ली होकर मुंबई आ रहे थे। ऑस्ट्रेलिया में शो में स्टेज के पीछे किसी बात पर चंदन और उनके बीच कहासुनी हो गई जिसे लेकर चंदन नाराज थे। कपिल ने कथित तौर पर चंदन से न केवल बदतमीजी की बल्कि थप्पड़ मारने की धमकी भी दे दी। चंदन कपिल के शो में चायवाले का किरदार निभाते हैं। इसके बाद फ्लाइट में भी यही बहस फिर से शुरू हो गई तो सुनील ग्रोवर ने बीचबचाव किया। कपिल ने सुनील को भी नहीं बख्शा और उन्हें भी भला-बुरा कह डाला। मीडिया रिपोर्ट्स के मुताबिक कपिल ने सुनील ग्रोवर के साथ मारपीट भी की। इन सभी बातों की प्रमाणिकता साबित नहीं हो पाई है।
बच्चों के लिए टेलिविजन रिऐलिटी शो 'सारेगामापा लिटिल चैम्प्स' के पांचवे सीजन की जबरदस्त सफलता के बाद चैनल ने इसके छठवें सीजन की घोषणा की है। इस सीजन के लिए ऑडिशन की शुरुआत की जा चुकी है। सबसे पहला ऑडिशन 2 दिसंबर को भुवनेश्वर में किया गया। इस दौरान कंटेस्टेंट का जबरदस्त रिस्पॉन्स देखने को मिला। ऑडिशन इंदौर, गुवाहाटी, जयपुर, पटना, देहरादून, चंडीगढ़ और लखनऊ में हो चुके हैं। हालांकि, अभी दिल्ली, मुंबई, कोलकाता, पुणे, बंगलुरु जैसे बड़े शहरों में अभी भी ऑडिशन होना बाकी है। शो की घोषणा होते ही इसके जज को लेकर तमाम तरह के कयास लगाए जा रहे हैं। जज के रूप में बॉलिवुड सिंगर व कम्पोजर हिमेश रेशमिया को लॉक किया गया है, वहीं उनके साथ न्यूकमर सिंगर नेहा कक्कड़ होंगी। नेहा कक्कड़ ने 'लड़की कर गई चुल', 'काला चश्मा', 'सनी-सनी' जैसे सॉन्ग गाए हैं। शो से जुड़ने पर हिमेश का कहना है, 'यह चैनल मेरे लिए घर जैसा है। मैंने 'सारेगामापा' के कई शोज जज किए हैं। खासकर मैं बच्चों का जज बनने को लेकर उत्साहित हूं।' वहीं नेहा कहती हैं, 'मैं खुद को खुशनसीब मानती हूं कि मुझे इतने प्रतिष्ठित शो का हिस्सा बनने का मौका मिला है। मैं अपने करियर की शुरुआत एक कंटेस्टेंट के रूप में की थी और अब शो का जज बनना मेरे लिए बेहद ही खुशी की बात है।'
Upma.Singh@timesgroup.com शाहरुख खान रियल लाइफ में खुद सुपरस्टार हैं, जिनके लाखों फैन हैं। वहीं दूसरी तरफ अपनी अपकमिंग फिल्म 'फैन' में वह एक सुपरस्टार और फैन दोनों किरदारों को पर्दे पर उतार रहे हैं। इसी सिलसिले में हुई बातचीत में शाहरुख ने अपने स्टारडम से लेकर फैन्स तक के बारे में बातें कीं: आपने इंडस्ट्री के कई बड़े फिल्ममेकर्स के साथ काम किया है। मनीष शर्मा जैसे नए डायरेक्टर के साथ काम करने को कैसे तैयार हुए? इसमें आप दोनों के दिल्ली कनेक्शन का कितना हाथ रहा? यार, अगर मैं नई ऐक्ट्रेसेस के साथ काम कर सकता हूं, तो नए डायरेक्टर्स के साथ क्यों नहीं! एक प्राइम मिनिस्टर थे विलियम पिट, उन्होंने कहा था कि किसी इंसान की समझ, क्रिएटिविटी और मच्योरिटी को उसकी उम्र के आधार पर जज करना सबसे इम्मैच्योर सोच है। मैं पर्सनली इस बात में यकीन करता हूं, इसलिए उम्र मेरे लिए मायने नहीं रखती। मेरे लिए मनीष एक यंग फिल्ममेकर हैं, जो एक अच्छी फिल्म बनाना चाहते हैं। मुझे भी अपना शुरुआती ब्रेक इसी तरह मिला था। मैं कभी हीरो न बन पाता अगर जूही चावला मेरे साथ काम करने के लिए तैयार नहीं होतीं या फिर यश चोपड़ा साहब ने मुझ पर भरोसा नहीं किया होता। फिर नए लोग एक नयापन लेकर आते हैं। मनीष तो एक स्पेशल फिल्ममेकर हैं। मुझे उनकी 'बैंड बाजा बारात' बहुत पसंद है। वह एक नए तरह के क्रिएटिव फिल्ममेकर हैं। इस फिल्म की कहानी बिल्कुल नए तरह की है। केवल यंग फिल्ममेकर ही ऐसी फिल्म बनाने की सोच सकता है, क्योंकि तब आप थोड़े पागल होते हैं। यंग ऐज में ऐसा ही होता है कि कर देंगे यार..., कैसे करेंगे कुछ नहीं मालूम..., लेकिन कोई पूछे कि करेगा तो यही बोलते हैं कि हां हो जाएगा...। मैं भी उस उम्र में ऐसा ही था। पूछा गया बाजीगर करेगा? हां हां कर देंगे, जबकि सभी ऐक्टर्स ने उस रोल के लिए मना कर दिया था। मैं कोई रीज़नल सोच वाला आदमी नहीं हूं, न ही मैं कोई रीजनलिज्म प्रमोट कर रहा हूं, इसलिए दिल्ली कनेक्शन वाली बात सही नहीं है। हां, यह जरूर है कि दिल्लीवाले के साथ काम करने का अपना मजा है। आप इस फिल्म में फैन के साथ सुपरस्टार का किरदार भी निभा रहे हैं। रियल लाइफ में भी आप सुपरस्टार हैं। ऐसे में आप इस रोल के लिए कितने एक्साइटेड थे। इस सुपरस्टार को निभाने के लिए खुद को अनलर्न (खुद का स्टारडम भुलाना) कैसे किया? ऐसा कोई एक्साइटमेंट नहीं था कि मैं सुपरस्टार प्ले कर रहा हूं। मैं क्यों सुपरस्टार का रोल करने को लेकर एक्साइटेड होऊंगा? मैं हूं सुपरस्टार। हां, इस रोल के लिए खुद अनर्लन करना सबसे चैलेंजिंग काम था कि कैसे मुझे शाहरुख खान नहीं होना है। मुझे सुपरस्टार प्ले करना है, लेकिन शाहरुख खान नहीं लगना है, इसलिए शुरू में ज्यादा रीटेक आर्यन के किरदार के लिए हुआ। मनीष भी इस बात को लेकर बहुत क्लियर थे कि मैं शाहरुख न लगूं। हम लोग फिल्म में बाजीगर का एक सीन कर रहे थे, मनीष बोला कि नहीं सर, वैसा नहीं है जैसा आपने किया था। वह भी एक अजीब बात थी कि वह बात कैसे नहीं है, मैंने ही किया है, मुझे पता है कैसे करना है! खूब होठ हिलाए, खून लाए, लेकिन मनीष का कहना था- नहीं, वह बात नहीं आ रही। क्या कभी आपको सुपरस्टार होने का खामियाजा भी उठाना पड़ता है? कुछ ऐसा जो आप स्टार होने के कारण नहीं कर पाते? नहीं, लोग कहते है मुझसे कि आपकी प्रिवेसी नहीं है, आपका दिल नहीं करता कि समंदर के किनारे जाकर पाव-भाजी खाओ या कहीं घूमने निकल जाओ। एक नॉर्मल लाइफ हो...। नहीं, मुझे बिल्कुल भी नॉर्मल नहीं होना। मुझे बहुत सारे लोग मेरे घर के बाहर चाहिए। मुझे बहुत सारा प्यार चाहिए। मुझे स्टार होने से कोई शिकायत नहीं है। यह मेरी खुशनसीबी है कि मैं 25 साल से एक स्टार की तरह अपनी जिंदगी जी रहा हूं, मैं स्टार की तरह ही मरना चाहूंगा। मैं बड़ा क्लियर हूं इस मामले में, मुझे कुछ और नहीं बनना। ऐसा कुछ नहीं है जो मैं स्टार होने के कारण नहीं कर सकता। इन्फैक्ट, दूसरों के मुकाबले मैं ज्यादा चीजें कर सकता हूं, तो ऐसा कुछ नहीं है जो सुपरस्टार होने के नाते मैं मिस करता हूं। ऊपरवाले ने मुझे स्टार बनने के लिए ही बनाया है। यह फिल्म एक सुपरस्टार और उसके फैन की कहानी है। आप कभी किसी के फैन रहे हैं? मेरा मानना है कि फैन होना या किसी के प्यार में होना एक बहुत ही इमोशनल लग्जरी है। किसी से प्यार करना, उसकी यादों में खोए रहना, उसके लिए शायरी करना, उसकी फोटो काटकर चिपकाना..., मुझे ये लग्जरी कभी मिल नहीं पाई। मेरे पास इन सबके लिए कभी टाइम ही नहीं रहा, क्योंकि मैं बहुत यंग था जब मेरे फादर की डेथ हो गई थी। फिर मैं अपनी मां की मदद करने की कोशिश कर रहा था। फिर उनकी डेथ हो गई, तो मुझे अपनी बहन का ख्याल रखना था। मुझे अपनी जॉब की तलाश करनी थी। फिर मैं मुंबई आ गया। ये मैं किसी घमंड से नहीं कह रहा, लेकिन इससे पहले कि मैं फैन बनता, मैं स्टार बन चुका था। लेकिन मुझे बहुत से लोग पसंद थे। अमिताभ बच्चन, सायरा बानो, मुमताज, ऋषि कपूर, मदर टेरेसा, मोहम्मद अली, कपिल देव, इन सबको मैं रिस्पेक्ट करता था। कभी आपको अपने फैन्स खोने का डर लगता है? मुझे भरोसा है कि ऐसा कभी नहीं होगा। मुझे पता है कि रिऐलिटी यही है कि कभी भी कुछ भी हो सकता है। मुझसे बड़े-बड़े लोगों के साथ ऐसा हुआ है, लेकिन मैंने खुद को इस रिऐलिटी से दूर रखा है। इस मामले में मैं एक नकली दुनिया में रहता हूं कि ऐसा कभी नहीं होगा। आप अपनी सक्सेस से कितने अटैच हैं? और इतना नाम, पैसा, शोहरत सब कमाने के बाद अब क्या ख्वाहिश रह गई है? मैं अपनी सक्सेस से बिल्कुल अटैच नहीं हूं। लोगों को लगता है कि मैं स्टार की तरह बिहेव करता हूं, पर वह इसलिए कि इतने सालों में मेरी लाइफस्टाइल ही वैसी हो गई है। वरना पर्सनल लाइफ में मैं काफी फकीर टाइप हूं। मेरे पास इतना टाइम ही नहीं है कि मैं अपने पैसों का लुत्फ उठा सकूं। जो भी मैं कमाता हूं, वह फिल्म मेकिंग के लिए। वरना मेरी और मेरी फैमिली की लाइफ बहुत सिंपल है। मैंने कभी अपने मैनेजमेंट के साथ बैठकर ऐसा नहीं किया कि मेरी रेटिंग कम हो रही है, उसके लिए कुछ करना है या ऐसा कुछ। यह जरूर है कि मैं अपने टाइम के हिसाब से काम करता हूं, यही एक लग्जरी मैंने अपने को दी है कि अगर मुझे मिलने का मन नहीं है तो नहीं मिलूंगा, लेकिन यह तब से है जब मैंने इंडस्ट्री जॉइन की थी। अब प्रफेशनली मेरी सिर्फ ये कोशिश रहती है कि मैं ऐसी चीजें करता रहूं जो मुझे और ज्यादा संतुष्टि दे और साथ ही ऑडियंस को भी संतुष्ट करे। पर्सनली यह कि मेरे बच्चे अच्छे से पढ़-लिख जाएं, उनके जो भी सपने हों, उन्हें पूरा करने में हर मदद कर सकूं। आपने कहीं कहा था कि आप अपनी इमेज के गुलाम हैं। समझाइए ? जितने भी मूवी स्टार हैं, वे अपनी-अपनी इमेज के गुलाम हैं। मैं बतौर ऐक्टर शाहरुख खान के मिथ का एंप्लॉई हूं यानी जैसी इमेज मेरे लिए बनाई गई है, मैं उसे निभाता हूं। मैं खुद वह मिथ नहीं हूं। मैं वह इंसान नहीं हूं जो उड़ता है, रोता है, रोमांस करता है, मैं उनमें से कोई नहीं हूं। कई बार मुझे खुद हैरानी होती है, जब मैं 'रईस' में जिस तरह चलते हुए कहता हूं कि अम्मीजान कहती थीं..., मैं जानता हूं कि मैं इतना पावरफुल नहीं हूं, लेकिन एक एंप्लाई के तौर पर मैं अपने क्राफ्ट में इतना अच्छा हूं कि मैं यह भरोसा दिला सकूं कि मैं टफ हूं। यह मेरी खुशकिस्मती है और बदकिस्मती भी कि मेरा पूरा करियर इतने में सीमित कर दिया गया कि मैं अच्छी तरह बाहें फैलाता हूं या मैं एक रोमांटिक हीरो हूं। मैं अपने पूरे करियर में पांच रोमांटिक फिल्में की हैं और मैं रियल लाइफ में बिल्कुल रोमांटिक नहीं हूं, लेकिन मुझे एक कम्पार्टमेंट में डाल दिया गया है और मैं उससे खुश हूं। कई बार हम उस मिथ के लिए काम करते हैं, कभी उसे तोड़ने के लिए। कोई उसे ब्रेक करना चाहता है, कोई उसमें खुश रहता है।
जबलपुर टीवी सीरियल 'क्राइम पेट्रोल' में पुलिस का किरदार निभाने वाले ऐक्टर कमलेश पांडे ने सोमवार रात खुद को गोली मारकर सूइसाइड कर लिया। उन्होंने कई अन्य टीवी सीरियलों में भी काम किया था। 38 वर्षीय ऐक्टर ने साईं कॉलोनी स्थित अपने साढ़ू के घर में सीने में गोली मार ली। वह अपने पीछे पत्नी, 15 साल की बेटी और 12 वर्ष के एक बेटे को छोड़ गए हैं। शुरुआती जांच में पता चला है कि वह अपनी भतीजी की शादी उनकी मर्जी के खिलाफ तय किए जाने को लेकर खफा थे। हालांकि, पुलिस इस मामले की तफ्तीश कर रही है। बताया जाता है कि रात तकरीबन डेढ़ बजे उन्होंने नशे में धुत होकर रिवॉल्वर निकाली और खुद को गोली मार ली। इससे उनकी मौके पर ही मौत हो गई। पुलिस के मुताबिक, प्रथम दृष्टया तो मामला सूइसाइड का ही लग रहा है लेकिन पूरी स्थिति पोस्टमॉर्टम रिपोर्ट आने के बाद ही क्लियर हो सकेगी।
कंगना रनौत, शाहिद कपूर और सैफ अली खान स्टारर निर्देशक विशाल भारद्वाज की रिलीज के लिए तैयार फिल्म 'रंगून' मोहब्बत, धोखे और युद्ध के इर्द-गिर्द बुनी गई कहानी है। विशाल की यह फिल्मी कहानी उनके ऐक्टर की असल जिंदगी का हिस्सा बन गई है। 'रंगून' की शूटिंग के बाद से ही इस तरह की खूब खबरें आई की शाहिद और कंगना के बीच सेट पर जोरदार तू-तू, मैं-मैं हुई थी। दोनों के झगड़े से फिल्म को किसी तरह का नुकसान न हो इसलिए फिल्म के निर्देशक विशाल ने इन खबरों को बड़ी सूझ-बूझ से निपटाया था। अब फिल्म की शूटिंग खत्म होने के बाद कंगना और शाहिद के बीच अहंकार की तीखी तनातनी छुपाये नहीं छुप रही। नवभारतटाइम्स डॉट कॉम से बातचीत के दौरान कंगना के साथ अपने झगड़े पर बात करते हुए शाहिद ने पहले तो अपने आप को खूब सम्भाला लेकिन बाद में वह खुद को रोक नहीं पाए और कहा, 'देखिये मैंने भी पिछले दिनों अपने और कंगना के बारे में इस तरह की खूब निगेटिव खबरें पढ़ी हैं, पहले तो मैं इन खबरों को पढ़कर अचंभित भी हुआ लेकिन अब मैं यह कहता हूं कि सामने वाले (कंगना) की तरह मेरी आदत और तमीज में यह नहीं है कि मैं मीडिया के माध्यम से किसी के लिए गलत स्टेटमेंट दूं या कुछ गलत कहूं।' अपने गुस्से को काबू में करते हुए शाहिद आगे कहते हैं, 'इस पूरे मामले में मुझे टेबल-टेनिस का मैच नहीं खेलना है...कि एक बार वह जवाब दें...दूसरी बार मैं... और फिर टक टक टक... यह खेल चलता रहे, इसलिए मुझे इस मामले में कोई भी जवाब नहीं देना है। मैं यही आशा करता हूं कि कंगना अपने सभी कोस्टार के साथ मिलजुल कर रहें और आगे बढ़ें, सबको मिलजुल कर ही रहना चाहिए।' भविष्य में आगे कंगना के साथ काम करेंगे या नहीं इस सवाल पर झल्लाये शाहिद ने कहा, 'कंगना के साथ आगे काम करना है कि नहीं यह बात अगर कभी आगे पंहुचेगी तब तय किया जाएगा, मैं पहले से कोई गेम प्लान बना कर नहीं बैठता हूं। मैं आपको इस समय कंगना के साथ काम करने का अनुभव बता देता हूं और वह अनुभव ऐसा है की वह अच्छी कलाकार हैं, उन्होंने फिल्म में बहुत अच्छा काम किया है और मुझे भी उनके साथ काम करके अच्छा लगा।' कंगना को लेकर नपे-तुले शब्दों में अपनी भड़ास निकालने के बाद शाहिद से रहा नहीं गया और वह खुद ही बोल पड़े और कहा, 'देखिये अगर आप कलाकारी यानि अभिनय की बात कर रहे हैं तो मैं आपको साफ-साफ बता दूं कि मेरे सामने अच्छा ऐक्टर हो या बुरा मुझे कोई फर्क नहीं पड़ता, मुझे अपना काम अच्छे से करना होता है और मैं वह करता हूं। मैंने तो तब्बू, इरफान खान और के के मेनन जैसे बेहतरीन ऐक्टर के साथ काम किया है। यहां कलाकारी की बात हो रही है कि स्टारडम की बात हो रही है वह साफ कर लेते हैं, अगर कलाकारी की बात है तो मेरी सभी फिल्मों में बहुत बेहतरीन कलाकार रहे हैं। मेरे पिता भी बेहतरीन ऐक्टर हैं।' सैफ और कंगना के साथ काम करने के अनुभव के बारे में शाहिद कहते हैं, 'देखिये आप मुझे किसी भी स्टेडियम में डाल दो इसके बाद सामने कोई भी बॉलर हो या पीछे कोई भी विकेट कीपर हो मेरा काम है अच्छा शॉट मरना, मुझे इससे कोई भी फर्क नहीं पड़ता कि मैं किसके साथ काम कर रहा हूं। यहां अच्छी बात यह थी कि हम सब एक ही टीम में काम कर रहे थे।' शाहिद आगे कहते हैं, 'हम सब लोग प्रफेशनल है। देखिये क्या होता है कि अलग-अलग तरह की फिल्में होती है और अलग-अलग तरह के कलाकार होते हैं। फिल्म का काम अच्छा हो गया और हमारी फिल्म अच्छे से बन गई है और अब रिलीज होने वाली है।' खबर है इस रोज-रोज के झगड़े से परेशान सैफ अली खान ने तो फिल्म के प्रमोशन से ही अपने हांथ खींच लिए हैं। हाल यह हो गया है कंगना, शाहिद और सैफ अपने बीच के इस झगड़े को छुपाना तो चाहते है लेकिन यहां पेंच ऐसा लड़ गया है कि न छुपा पा रहे हैं न ही बता सकते हैं। 'रंगून' 24 फरवरी को सिनेमा घरों में रिलीज होगी।
आमिर खान की फिल्म 'दंगल' की सक्सेस पार्टी में बॉलिवुड के तमाम सितारों ने शिरकत की। इस मौके पर पंहुचे निर्माता-निर्देशक विधु विनोद चोपड़ा ने 'दंगल' के सक्सेस के एक सवाल पर बड़ी बेबाकी से जवाब देते हुए कहा कि 'दंगल' की सफलता में आमिर खान के स्टार पावर का हांथ नहीं बल्कि फिल्म की कहानी का दम है। आमिर ने कई ऐसी फिल्में की हैं जिन्होंने कोई बिज़नस नहीं किया। अगर आमिर किंग होता तो उसकी फ्लॉप फिल्में भी खूब चलतीं। एक फिल्म की कहानी ही सब कुछ होती है। अपनी बेबाकी और गुस्से के लिए मशहूर विनोद चोपड़ा ने कहा, 'मैं नहीं समझता हूं कि आमिर खान बॉक्स ऑफिस या फिल्म इंडस्ट्री के किंग है। आमिर खान कोई किंग नहीं है बल्कि फिल्म की कहानी किंग है। अगर इस कहानी में आमिर खान नहीं होता बल्कि रितिक रोशन होता तब यह फिल्म इतनी ही चलती। 'दंगल' का किंग फिल्म का लेखक और निर्देशक है। मेरे इस तरह कहने से आमिर छोटा नहीं होगा बल्कि कहानी बड़ी बन जाएगी।' विधु आगे कहते हैं, 'देखिये 'दंगल' की सफलता से फिल्म बनाने वाले बाकी कलाकार, निर्देशक और निर्माताओं को समझना होगा की अच्छी कहानियां हमेशा लोगों को पसंद आती हैं। अब वह पुरानी कहावत बदल रही है जब फिल्म बनाने वाले कहते थे कि फिल्म में थोड़ी फाइट सीन, कुछ गाने और कुछ रोमांटिक सीन डाल दो तो फिल्म हिट हो जायेगी, ऐसा कुछ नहीं होता है। आपकी कहानी अच्छी होगी तभी फिल्म चलेगी। मुझे खुशी है कि 'दंगल' एक अच्छी फिल्म है और एक अच्छी फिल्म ने बहुत अच्छा बिज़नस किया है। मुझे लगता है 'दंगल' जैसी फिल्में अब एक नया ट्रेंड सेट कर रहीं हैं।'
रेखा खान इरफान खान अपने अभिनय की अनूठी शैली के कारण दर्शकों का मन मोहने में हमेशा कामयाब रहते हैं। इस बार वे चर्चा में हैं अपनी नई फिल्म 'मदारी' को लेकर। इरफान इस फिल्म के निर्माता भी हैं। इस खास मुलाकात में उन्होंने अपनी इस फिल्म के अलावा परिवार और वर्ल्ड सिनेमा के बारे में भी बात की : 'मदारी' में अभिनय करने के अलावा इस फिल्म के निर्माता बनने के लिए आप क्यों प्रेरित हुए? एक प्रड्यूसर के रूप में मेरी शुरुआत 'लंच बॉक्स' से चुकी है। उस फिल्म के कई निर्माता थे और 'मदारी' में भी मैं अकेला नहीं हूं। असल में हमारी इंडस्ट्री बड़े बदलाव के दौर से गुजर रही है। आज दर्शक बहुत ही डिमांडिंग हो गया है और इंडस्ट्री उतना दे नहीं पा रही है। यही वजह है कि हमारा बिजनेस हॉलिवुड खा रहा है। हॉलिवुड हमारे दर्शकों के बीच जिस तेजी से घुसा है। वह थमेगा नहीं, बल्कि और बढ़ता ही जाएगा। कई बार कोई विषय ऐसा होता है, जिसे देखकर आप समझ लेते हैं कि जब यह पर्दे पर आएगा, तो पेपर से ज्यादा प्रभावशाली होगा। उसी बात ने मुझे 'मदारी' का निर्माता बनने को प्रेरित किया। इसके विषय की ताकत को समझते हुए हमने अपने कन्विक्शन पर फिल्म बनाई और फिर कॉरपोरेट को दिखाई। किस तरह की फिल्म है 'मदारी'? यह एक पावरफुल थ्रिलर है, जिसके कई शेड्स हैं। अभी ज्यादा नहीं बता सकता, मगर हां इतना कह सकता हूं कि यह असल ज़िन्दगी के वाकये पर आधारित है। हमारी जिंदगी में मदारी और जमूरे का खेल चलता रहता है। आप पाएंगे कि कई जगह आप मदारी हैं, तो कई जगहों पर जमूरा हैं। जमूरे को भी देखना होता है कि वह कब तक जमूरा बना रहेगा या फिर वो किसी दिन मदारी के रोल में आएगा या नहीं? हमने ट्रेलर में बहुत ज्यादा खुलासा नहीं किया है। अगले ट्रेलर लॉन्च पर राज खुलेगा। आपकी पत्नी सुतपा सिकदर सीरियल 'बनेगी अपनी बात' के जमाने से ही बेहतरीन राइटर रही हैं। इस फिल्म की राइटिंग में उनका कितना योगदान रहा? असल में कहानी का बेसिक आइडिया शैलजा का था। हमने उसके स्ट्रक्चर में काफी बदलाव किया। कहानी अतीत और वर्तमान में है। सुतपा ने शैलजा के साथ मिलकर इसकी कहानी को डिवेलप किया। अब सुतपा लेखन में सक्रिय हो गई हैं। बीच में एक अरसा ऐसा था, जब लेखन में उनकी रुचि बिल्कुल नहीं रह गई थी, मगर 'मदारी' के बाद वे काफी ऐक्टिव हो गई हैं। दो और प्रॉजेक्ट्स पहले से ही कतार में हैं, जिनमें वे लेखन में जुड़ेंगी। उन फिल्मों को वे प्रड्यूस भी करेंगी। निर्देशक के रूप में निशिकांत कामत क्या आपकी पहली पसंद थे? 'मदारी' से आप दोनों की बॉन्डिंग कितनी मजबूत हुई? फिल्म के निर्देशकों को लेकर चर्चा हुई, तो निशि का नाम सामने आया। हमने जब निशि को फिल्म की कहानी सुनाई, तो उसने ऐसे जताया कि जैसे यह उसी की कहानी हो। निशि की सबसे अच्छी बात यह है कि वह लकीर का फकीर नहीं है। वह अपने काम को लगतार इवॉल्व करता रहता है। इससे पहले मैं उसके साथ 'मुंबई मेरी जान' में काम कर चुका हूं। वह मेरा दोस्त है और कई बार सेट पर हमारे बीच क्रिएटिव डिफरेंस भी होते हैं। खूब बहस भी होती है। हाल ही में गाने को लेकर हमारे बीच जबर्दस्त खटपट हो गई थी। मैंने निशि से कहा कि गाने में मुझे लिप सिंक करने दो, जबकि उसका कहना था कि मेरे किरदार पर लिप सिंक सूट नहीं करेगी। हालांकि शूटिंग के दिन हमारे सारे मतभेद दूर हो गए। आप जब भी किसी फिल्म से जुड़ते हैं, तो उसमें दर्शक कुछ खास की उम्मीद लेकर जाते हैं। इस बात का दबाव क्या आपको भी महसूस होता है? मुझे लगता है कि यह एक तरह का वरदान भी है और अभिशाप भी, मगर मैं इसे वरदान ही समझता हूं। मैं अपने काम को साधना की तरह लेता हूं। उसका भरपूर मजा उठाता हूं। मेरी कोशिश यही होती है कि फिल्म से जुड़े पहलुओं को रीडिफाइन करूं। जैसे हीरोइजम को नए रूप में पेश करूं। हमारे देश में छोटी-छोटी जगहों पर लोग बड़ी-बड़ी चीजें कर रहे हैं, तो वो हीरोइजम लोगों तक क्यों नहीं पहुंच पाता? हमारे यहां एक क्रिकेटर और फिल्म स्टार ही आपका यूथ आइकन क्यों है? यह बहुत ही दुर्भाग्य की बात है। इसकी बहुत बड़ी जिम्मेदारी मीडिया पर भी है। हम फिल्मवालों के साथ-साथ मीडिया को भी हीरोइजम को फिर से परिभाषित करना चाहिए। आप हॉलिवुड की भी कई फिल्में कर चुके हैं। तो अपने व्यक्तित्व में आप वर्ल्ड सिनेमा का कितना योगदान मानते हैं? आप जब विदेशी निर्देशकों के साथ काम करते हैं, तो आपकी सोच भी परिष्कृत होती है। हॉलिवुड के एक बहुत बड़े डायरेक्टर को डेविड लिंच के साथ काम करने का मौका मिला, तो उन्होंने मुझसे कहा कि उन्हें डेविड लिंच से बहुत कुछ सीखने को मिला। मैं हैरान रह गया कि इतने अनुभव के बाद भी कुछ सीखा जा सकता है। हॉलिवुड के सिनेमा की सबसे अच्छी बात यह है कि उसे दुनिया का कोई भी व्यक्ति देख सकता है, मगर हमारे नाच-गाने वाले सिनेमा को सिर्फ हम देख पाते हैं। हमें अपने सिनेमा की यूएसपी समझे जाने वाले नाच-गाने को नए तरीके से पेश करने की जुगत भिड़ानी होगी। क्या आप मानते हैं कि आज भारतीय सिनेमा बदल रहा है, क्योंकि हम भी अब लीक से हटकर फिल्में बना रहे हैं? बदल तो रहा है, मगर कई बार हम भेड़चाल के शिकार हो जाते हैं। जैसे एक 'पान सिंह तोमर' बनी, तो फिर उसके बाद कई बायोपिक बनने लगी। हां, हालिया मराठी फिल्म 'सैराट' एक अलग उदाहरण है। फिल्ममेकिंग में विविधता के साथ-साथ कन्विक्शन भी जरूरी है। मैं मराठी फिल्मों की प्रगति से बहुत खुश हूं। मैं चाहता हूं कि रीजनल सिनेमा ग्रो करे। मैं दमदार मराठी या प्रादेशिक सिनेमा में जरूर काम करना चाहूंगा। आपको फैन्स 'पीकू' जैसे लाइट रोमांटिक रोल में कब देख पाएंगे? मैंने अपने लिए एक स्क्रिप्ट चुनी थी, जिसे मैं कंगना के साथ करना चाहता था। फिल्म का नाम था 'डिवाइन लवर्स', मगर कंगना बड़ी बन गईं और उन्होंने मेरे साथ काम करने से इनकार कर दिया। हमारी बातचीत भी हुई थी। वह पूरे तौर पर रोमांटिक फिल्म है। मेरी बेहद इच्छा है कि मैं रोमांटिक फिल्म करूं।
रोस्टिंग के कॉन्सेप्ट पर आधारित कॉमिडी शो 'कॉमिडी नाइट्स बचाओ' पिछले दिनों खासा विवादों में घिरा रहा। इसी शो में फिल्मों की मजेदार डबिंग से दर्शकों को एंटरटेन करने वाले कमीडियन मुबीन सौदागर से हमने की एक खास बातचीत की... तब बुरा नहीं लगता कॉमिडी शो 'जॉनी आला रे' से हंसने-हंसाने का सफर शुरू करने वाले कमीडियन मुबीन सौदागर इन दिनों कलर्स चैनल के कॉमिडी शो 'कॉमिडी नाइट्स बचाओ' का खास हिस्सा बने हुए हैं। लेकिन पिछले दिनों यह शो तनिष्ठा चटर्जी और जॉन अब्राहम जैसे सिलेब्स की नाराजगी और वॉकआउट के चलते विवादों में भी रहा। मुबीन के मुताबिक, 'उस कुर्सी पर जाते ही एक किस्म का डर बैठ जाता है। लोग 'रोस्ट' शब्द सुनकर ज्यादा घबरा जाते हैं। बिना 'रोस्ट' कहे अगर वही मजाक किया जाए, तो शायद वो किसी को बुरा नहीं लगे।' फरवरी में ऑफ एअर होगा शो इस बीच यह भी जानकारी सामने आई है कि 'कॉमिडी नाइट्स बचाओ ताजा' भी अगले साल फरवरी में ऑफ एअर होने जा रहा है। शो के होस्ट कृष्णा अभिषेक के मुताबिक, एक साल से अधिक समय में 400 से ज्यादा ऐक्टर्स इस शो का हिस्सा बने। अब शो एक सैचरेशन पॉइंट पर पहुंच चुका है, इसलिए इसे फरवरी के आस-पास बंद करने का फैसला किया जा रहा है, लेकिन इसके तीन महीने बाद ही उनकी टीम नया शो लेकर वापस आएगी। बता दें कि पिछले दिनों ऐक्ट्रेस तनिष्ठा चटर्जी और जॉन अब्राहम इसी शो पर रोस्टिंग के दौरान नाराज होकर चले गए थे। वाइफ को भी करता हूं रोस्ट डेढ़ साल पहले शादी के बंधन में बंधे मुबीन वाइफ के लाइफ में आ जाने से बहुत खुश हैं। वह कहते हैं, 'जब से अलसबा वाइफ बनकर मेरी लाइफ में आईं हैं, सब बहुत अच्छा हो गया है। वह मेरे लिए बहुत लकी हैं। मुंबई में मैं अकेले रहता था, तो खुद पर ध्यान नहीं देता था। अब मैं अपने आप को टाइम दे पाता हूं। अब मेरे लिए कोई सोचने वाला है।' हालांकि मुबीन बताते हैं कि कई बार वह घर में वाइफ को भी रोस्ट कर देते हैं और इस वजह से कई बार उनकी वाइफ उनसे खफा हो जाती हैं। बकौल मुबीन, 'मुझे रोस्ट करने की इतनी आदत पड़ गई है कि घर में भी पंच निकल जाता है, फिर मनाना पड़ता है बीवी को। मजाक-मजाक में कुछ ज्यादा मजाक हो जाता है, तो नाराजगी हो जाती है लेकिन फिर मैं मना भी लेता हूं।' मेरी भी रोस्टिंग हुई है मुबीन बताते हैं, 'मैं भी उस सीट पर बैठा हूं। मेरी भी रोस्टिंग हुई है, तो मैंने फील किया है कि यह एक हौवा बन गया है कि उस कुर्सी पर बैठते ही मेरा भी गला सूख गया, जबकि मुझे लोगों को पंच मारने में कभी घबराहट नहीं हुई। वहां बैठने से दिमाग में यह आ जाता है कि आपके साथ कुछ अजीब होने वाला है। उन्हीं पंच को अगर हम बिना यह बोले कि 'हम रोस्ट कर रहे हैं', सीधे कह दें तो शायद लोग बुरा नहीं मानेंगे, लेकिन उस कुर्सी पर एक-एक लाइन बहुत भारी लगती है। इसके अलावा आर्टिस्ट के मूड पर भी डिपेंड करता है। कभी-कभी आर्टिस्ट का मूड ठीक नहीं होता है। वह थका हुआ होता है, तो भी उन्हें चीजें खराब लग जाती हैं।' अंदाज ऐसा कि बुरा न लगे लेकिन क्या मुबीन को नहीं लगता कि मजाक भी एक हद में रहकर ही किया जाना चाहिए? इस सवाल के जवाब में सहमति जताते हुए मुबीन कहते हैं, 'मेरे साथ कभी ऐसा नहीं हुआ कि किसी को मेरा मजाक बुरा लगा हो। मजाक करने का भी एक तरीका होता है। मैं एक लिमिट रखता हूं। साथ ही मेरा जो लहजा होता है, वो ऐसा होता है कि जैसे मैं डरा हुआ हूं, ताकि मैं कितनी भी बड़ी बात कह जाऊं, लेकिन उन्हें ऐसा न लगे कि मैं रफ बात कर रहा हूं। यह चीज हर आर्टिस्ट को मेंटेन करनी चाहिए।' पुरानी टीम में ट्यूनिंग है कुछ वक्त पहले शो की घटती टीआरपी में नई जान फूंकने के लिए 'कॉमिडी नाइट्स बचाओ ताजा' के नाम पर नए कलाकारों की खेप शामिल की गई, लेकिन जब बात नहीं बनी, तो दोबारा पुरानी टीम ही वापस आ गई। मुबीन कहते हैं, 'इसकी वजह ये है कि एक साल से ज्यादा टाइम तक साथ काम करने से हमारी एक टीम तैयार हो गई है। अब उसमें नए लोगों को लाया जाएगा, तो उन्हें थोड़ी तो मेहनत करनी पड़ेगी। उस वजह से चीजें खराब हुईं, क्योंकि जो लोग आए वो वैसा नहीं कर पाए। कॉमिडी में अच्छे कंटेंट की कमी स्टैंड-अप कॉमिडी शोज में कमी के लिए मुबीन अच्छे कंटेंट की कमी को जिम्मेदार मानते हैं। वह कहते हैं, 'स्टैंड-अप कॉमिडी शोज इसलिए कम हैं, क्योंकि अच्छे शोज आ नहीं रहे हैं। अगर आप अच्छा कंटेंट लेकर आओगे, तो शो चलेगा वरना नहीं चलेगा। कॉमिडी में अपने को अपडेट करना बहुत जरूरी होता है। हो सकता है कि आप बहुत जल्दी फेमस हो जाएं, लेकिन वक्त के हिसाब से खुद को मेंटेन करना बहुत जरूरी है।' वह आगे कहते हैं, अब काफी तेज रफ्तार वाली कॉमिडी की डिमांड बढ़ गई है। पहले पांच लाइन के बाद पंच आ जाता था, मगर अब तो वन लाइनर पंच चाहिए होते हैं। पहले जोक्स पर कॉमिडी होती थी, मगर अब सिचुएशनल कॉमिडी ही ज्यादा होने लगी है।
तापसी पन्नू ने 'पिंक' में सेक्शुअल हरासमेंट की शिकार महिला का किरदार निभाया था। अब खबर है कि तापसी पन्नू ने यौन शोषण और मानसिक प्रताड़ना की शिकार महिलाओं की मदद के लिए एक हेल्पलाइन नंबर लॉन्च किया है। सूत्रों की मानें, तो इस हेल्पलाइन नंबर पर महिलाओं की मदद के लिए प्रफेशनल काउंसलर्स मौजूद होंगे। इस हेल्पलाइन नंबर (01149694998) पर ट्रेंड एग्जिक्युटिव बात करेंगे जो विक्टिम को सीधे काउंसलर से कनेक्ट करेंगे। इसके साथ ही क्षेत्रीय स्तर पर शिकायत दूर करने के लिए कमेटियां भी बनेंगी। यह हेल्पलाइन नंबर इवेंट ऐंड एंटरटेनमेंट मैनेजमेंट असोसिएशन की पहल पर शुरू की गई है। इस हेल्पलाइन नंबर के बारे में तापसी कहती हैं, ‘यह हेल्पलाइन नंबर सभी वर्किंग विमिंज के लिए एक अच्छी पहल है, खासकर इवेंट्स, एंटरटेनमेंट और मीडिया इंडस्ट्री में काम करने वाली महिलाओं के लिए। यह न सिर्फ काम करने का माहौल बनाएगा, बल्कि दुनिया को भी बेहतर बनाने में मदद करेगा।’ इस हेल्पलाइन नंबर के क्यूरेटर सबास जोसफ बताते हैं, ‘हम एक ऐसा माहौल बनाना चाहते हैं जहां लड़कियां खुल कर अपनी प्रतिभा दिखा सकें। ऐडवर्टाइजिंग, मीडिया और एंटरटेनमेंट में काम करने वाली महिलाएं रोल मॉडल हैं और महिलाओं को प्रभावित करती हैं। हम इसे पॉजिटिव स्टेप के तौर पर उठा रहे हैं ताकि महिलाओं के लिए वर्किंग महिलाओं की लाइफ आसान बने।’
Upma.Singh@timesgroup.com रियल 'बालिका वधू' की 'आनंदी' के रूप में मशहूर टीवी ऐक्ट्रेस प्रत्यूषा बनर्जी की कथित आत्महत्या के बाद उनके इंडस्ट्री फ्रेंड्स से लेकर राखी सावंत और डॉली बिंद्रा तक कैमरे के आगे तरह-तरह की बयानबाजी कर रही हैं। ऐसे में प्रत्यूषा के एक्स बॉयफ्रेंड मकरंद मल्होत्रा पूरी तरह मीडिया से दूरी बनाए हुए हैं। एक छोटी सी बातचीत में उन्होंने प्रत्यूषा की फैमिली को सपॉर्ट करने और उन्हें राहुल-प्रत्यूषा के बीच झगड़े की वजह बताए जाने पर यूं अपनी राय रखी। टीवी की खबरें पढ़ें सीधे फेसबुक पर, लाइक करें NBT Movies ढाई साल से बात तक नहीं हुई पुलिस रिपोर्ट्स के मुताबिक, प्रत्यूषा और उनके बॉयफ्रेंड राहुल राज सिंह के बीच मकरंद को लेकर भी झगड़े होते थे। राहुल को प्रत्यूषा की फेसबुक फ्रेंडलिस्ट में मकरंद का नाम होने पर भी खासा ऐतराज था, लेकिन मकरंद के अनुसार, उनकी और प्रत्यूषा की पिछले ढाई साल में कभी बातचीत तक नहीं हुई। बकौल मकरंद, 'पिछले ढाई साल में मेरी प्रत्यूषा से कभी बात तक नहीं हुई। इन्फैक्ट, अगर किसी पार्टी में भी हम दोनों साथ दिख गए, तब भी हमने एक-दूसरे को इग्नोर ही किया। रही बात फेसबुक पर फ्रेंडशिप की, तो एफबी पर मेरे करीब साढ़े 3 हजार दोस्त होंगे, मुझे पता भी नहीं उनमें कौन-कौन हैं। मैं एफबी पर सिर्फ इंस्टाग्राम से फोटोज शेयर करता हूं। मैं अपनी लाइफ में बहुत खुश हूं। मुझे फर्क ही नहीं पड़ता कि मेरी एफबी लिस्ट में कौन है, कौन नहीं।' राहुल की सोच खराब मकरंद बताते हैं, 'प्रत्यूषा की मां ने मुझे बताया कि राहुल मुझे लेकर प्रत्यूषा से उल्टे-सीधे सवाल करता था कि हमारा रिश्ता कैसा था? इन्फैक्ट वह, प्रत्यूषा के दोस्तों को लेकर उससे झगड़ता था, लेकिन यह उसकी गंदी सोच है। अगर आप किसी के साथ रिलेशनशिप में हो, तो यह थोड़े न पूछोगे कि तुम्हारा पहले किसी के साथ क्या रिश्ता था? कैसा रिश्ता था? ये तो बहुत ही घटिया सोच हुई। अब किसी की सोच ही खराब हो, तो उसके शक के लिए मैं थोड़े न रिस्पॉन्सिबल हूं।' प्रत्यूषा की फैमिली को हमेशा करूंगा सपोर्ट पेशे से बिज़नसमैन मकरंद और ऐक्ट्रेस प्रत्यूषा साल 2011 से 2013 तक रिलेशनशिप में रहे। हालांकि, उनका प्यार का रिश्ता पूरी तरह मिठास भरा नहीं रहा, क्योंकि सितंबर 2013 में जब उनका ब्रेकअप हुआ तो मामला पुलिस थाने तक पहुंच गया था। प्रत्यूषा ने मकरंद के खिलाफ केस तक दर्ज करवाया था। इसके बावजूद प्रत्यूषा के कथित सुइसाइड के बाद मकरंद उनकी फैमिली के साथ इस मुश्किल वक्त में मजबूत सहारे की तरह नजर आए। प्रत्यूषा के जाने के बाद भी अपने रिश्ते को इस तरह सम्मान देने वाले मकरंद कहते हैं, 'इस दुनिया में रिश्तों के अलावा और है ही क्या! अगर हम रिश्ते ही न रखें, तो क्या रह जाएगा! ये नाम, शोहरत, पैसा, कुछ मायने नहीं रखने वाला। मेरा प्रत्यूषा के साथ कभी एक रिश्ता था, ये बात कभी नहीं बदलेगी। अब आप इस रिश्ते के नाते कहो या इंसानियत के नाते, मैं उनकी फैमिली के सपॉर्ट में हमेशा खड़ा रहूंगा।' अच्छी लड़की थी प्रत्यूषा मकरंद ने प्रत्यूषा से प्यार किया, तो हमेशा उस रिश्ते की कद्र भी की। शायद यही वजह रही कि साल 2013 में जब प्रत्यूषा ने उन पर पुलिस केस करते हुए ब्रेकअप किया, तब भी मकरंद ने प्रत्यूषा के खिलाफ कोई उल्टी-सीधी बयानबाजी नहीं की। इन्फैक्ट, तब भी मीडिया के सामने उन्होंने प्रत्यूषा के आरोपों को बेशक गलत बताया, लेकिन प्रत्यूषा के लिए उनका यही कहना था कि वह अच्छी लड़की है। शी इज अ नाइस गर्ल। मकरंद अब भी यही कहते हैं, 'मैं हमेशा यही कहूंगा कि वह अच्छी लड़की थी। शी वॉज़ अ नाइस गर्ल।' तो क्या मकरंद ने प्रत्यूषा के साथ रिश्तों की कड़वाहट को पूरी तरह भूला दिया? इस पर वह कहते हैं, 'जब इंसान चला जाता है, तो कड़वाहट सब भूल जाते हैं।'
पिछले दिनों बॉलिवुड के हीरो नम्बर वन गोविंदा ने नवभारतटाइम्स डॉट कॉम से बातचीत में वरुण धवन और डेविड धवन पर जमकर गुस्सा उतारा था। गोविंदा का यह गुस्सा खास तौर पर डेविड के लिए था, लेकिन जब गोविंदा ने अपनी भड़ास निकालनी शुरू की तो इस गुस्से की आग में वरुण धवन भी खूब झुलसे। गोविंदा ने वरुण को लेकर कहा था कि डेविड और वरुण ने इंडस्ट्री में ऐसा माहौल बना दिया है जिससे बॉलिवुड में खाली पड़ी उनकी जगह में वरुण फिट हो जाएं। यही वजह है कि बार-बार वरुण के लिए यह कहा जाता है कि वह बॉलिवुड का नया गोविंदा है। गोविंदा के इन तमाम आरोपों और गुस्से का जवाब वरुण ने बड़ी शालीनता से दिया। नवभारतटाइम्स डॉट कॉम से बातचीत में वरुण ने कहा, 'मैने तो टीवी पर अपने सीनियर के इंटरव्यू देख-देख कर नकरात्मक सवालों को इग्नोर करना सीख लिया है और वही पैंतरा मैं यहां इस्तेमाल करता हूं लेकिन आज मैं आपको गोविंदा जी से जुड़े इस सवाल का जवाब ईमानदारी से दूंगा।' वरुण कहते हैं' 'ईमानदारी से कहूं तो जब भी कोई मेरे बारे में बुरा कहता है या मेरी आलोचना करता है तो मुझे अच्छा लगता है। हम लोग आज कल इतनी ज्यादा बनावटी और इन्टरनेट टेक्नॉलजी की दुनिया में रहते हैं कि कुछ लोगों की आलोचना भी जरूरी हो जाती है, इससे अपने अंदर सुधार होता है। मुझे मेरे आलोचक और आलोचना दोनों ही बहुत अच्छे लगते हैं। इससे यह पता चलता है कि मैं चलता-फिरता इंसान हूं वरना आजकल का जमाना तो प्लास्टिक का हो गया है। प्लास्टिक के लोग और प्लास्टिक की हंसी, अधिकतर चीजें दिखावटी हैं।' वरुण आगे कहते हैं, 'देखिये मैंने कभी भी खुद को नहीं कहा कि मैं गोविंदा जैसा हूं या उनके जैसा बनना चाहता हूं, मैं कभी भी उनकी तरह नहीं बन सकता हूं। गोविंदा जी महान और टैलंटेड ऐक्टर हैं। मेरी समानताएं उनके साथ कभी भी नहीं हो सकती हैं, उन्होंने बिलकुल ठीक कहा है, कुछ भी गलत नहीं कहा है। वह एक अलग जगह और माहौल से आये हैं, इसके ठीक विपरीत मैं एकदम अलग माहौल में बड़ा हुआ हूं। अब मैं ऐसे परिवार में पैदा हुआ और पला-बढ़ा तो इसमें तो मेरी कोई गलती नहीं है। अब मैं इस बात के लिए तो माफी भी नहीं मांग सकता हूं। मैंने थोड़ी न प्लान किया था कि मुझे कहां पैदा होना है।' वरुण की माने तो उन्हें इस तरह की नकरात्मक बातों से कोई असर नहीं होता वह कहते हैं, 'आज-कल कोई भी अपने लिए पॉजिटिव खबरें लिखवा सकता है। जब कोई खबर बुराई से जुड़ी होती है तो पता चलता है कि किसी इंसान की बात हो रही है। मुझे अपने बारे में बुरी खबरें पढ़कर बुरा नहीं लगता क्योंकि मैंने बचपन से यह माहौल देखा है। मेरे घर में ऐसी खबरों को सब लोग हंस कर टाल देतें हैं।' वरुण इन दिनों बद्रीनाथ बनकर हर जगह रील लाइफ की दुल्हनिया आलिया भट्ट के साथ अपनी फिल्म 'बद्रीनाथ की दुल्हनिया' के प्रमोशन में जी जान से जुटे हैं। वरुण के साथ फिल्म में आलिया भट्ट मुख्य किरदार में हैं जो उनकी दुल्हनिया बनीं हैं। फिल्म का निर्देशन शशांक खेतान ने किया और यह फिल्म अगले महीने 10 मार्च को सिनेमा घरों में रिलीज होगी।
कमीडियन कपिल शर्मा के पुराने कॉमिडी शो में गुत्थी, अब रिंकू देवी और डॉक्टर मशहूर गुलाटी का किरदार निभाने वाले सुनील ग्रोवर बड़े पर्दे पर एक कॉमिडी फिल्म के जरिए धमाल मचाने आ रहे हैं। सुनील की आने वाली फिल्म का नाम है 'कॉफी विद डी'। अपनी फिल्म के ट्रेलर लॉन्च के मौके पर सुनील ग्रोवर ने बताया की तमाम लोग उनके गुत्थी और रिंकू देवी के किरदार को खूब पसंद करते हैं, लेकिन उनके 6 साल के बेटे को उनके इन किरदारों को देखकर शर्म आती थी। सुनील कहते हैं, 'एक दिन मेरे 6 साल के बेटे मोहन ने मुझसे कहा कि, पापा आप ये लड़की बनने वाले रोल मत किया करो। जब मैंने उससे पूछा क्यों न करुं? तो उसने कोई जवाब नहीं दिया, तब मैंने पता लगाया कि बेटे को उसके दोस्त चिढ़ाते थे कि, तेरे पापा तो लड़की बनते हैं। मैंने बेटे की शर्म को खत्म करने के लिए उसे एक मॉल में ले गया, जब वहां लोगों ने मुझे देखा तो मेरे साथ फोटो और सेल्फी खिंचवाने के लिए आने लगे और कुछ लोगों ने मुझे मेरे काम से हंसाने के लिए धन्यवाद भी कहा।' सुनील अपनी बात आगे बढ़ाते हुए कहते हैं, 'मॉल में मेरे प्रति लोगों का प्यार और सम्मान देख कर उसे एहसास हुआ कि मेरे पापा अच्छा काम करते हैं। बाद में मैंने भी अपने बेटे को समझाया कि मैं तो लोगो को हंसाने का काम करता हूं और वह खुश होते हैं। मेरे द्वारा निभाए गए फीमेल किरदार की वजह से ही लोग मुझसे इतना प्यार और सम्मान करते हैं। इस बात को ठीक से समझने के लिए मेरा बेटा अभी छोटा है, लेकिन अब वह इतना जरूर समझ गया है कि तमाम लोगों की मुस्कराहट के पीछे पापा का काम है और अब वह मुझ पर गर्व करता है, अब तो मैं डॉक्टर मशहूर गुलाटी का रोल भी निभाता हूं जो उसे बेहद पसंद है।' सुनील ग्रोवर अपनी फिल्म 'कॉफी विद डी' में पत्रकार अर्नब गोस्वामी की स्टाइल से मिलते-जुलते जर्नलिस्ट की भूमिका निभा रहे हैं। फिल्म में इस कैरक्टर का नाम भी अर्नब है जो न्यूज शो में अपने अलग अंदाज में चीख-चीख कर सवाल पूछने की कोशिश करता है। सुनील की फिल्म अगले साल के पहले हफ्ते में 6 जनवरी को रिलीज होगी।
नेहा वर्मा, नवभारत टाइम्स बॉक्स ऑफिस पर सक्सेसफुल साबित हुई फिल्म 'सनम रे' में एक साथ नजर आए पुलकित सम्राट और यामी गौतम एक बार फिर म्यूजिकल रोमांटिक फिल्म 'जूनुनियत' में साथ काम कर रहे हैं। लगातार दो फिल्मों में साथ काम करने के बाद यमी और पुलकित एक-दूसरे के साथ काफी कंफर्टेबल दिखाई दिए। आने वाली फिल्म 'जुनूनियत' पर उन दोनों से हुई बातचीत के प्रमुख अंश: 'सनम रे' के बाद आप दोनों दोबारा साथ काम कर रहे हैं। कितने घुल-मिल गए हैं आप लोग? यामी: कोई भी चीजें जरुरी नहीं होती हैं। सबसे जरुरी बात तो यह है कि ऑडियंस कितनी कंपैटिबल फील कर रही है हमारे करैक्टर्स के साथ। कोशिश यही है कि ऑडियंस 'सनम रे' को अब भूल जाए और 'जुनूनियत' पर फोकस करे। अब उन्हें जहान और सुहानी संग अपने आपको कंपैटिबल बनाना है। दरअसल हमने 'सनम रे' से पहले 'जुनूनियत' की शूटिंग शुरू की थी। हम दोनों ने ही जुनूनियत पहले साइन की। इसका वर्कशॉप पहले हुआ, यही वजह है कि हमारे बीच का आइस ब्रेक 'जुनूनियत' के सेट पर ही हुआ। जिस दिन हमने 'जुनूनियत' की शूटिंग पूरी की, ठीक अगले दिन हमने 'सनम रे' की शूटिंग करनी शुरू कर दी। फिर जुनूनियत की देर रिलीज होने की वजह? यामी: कोई देर नहीं है। दोनों फिल्में बनकर एक साथ तैयार थीं। लेकिन 'जुनूनियत' में पोस्ट प्रॉडक्शन काम थोड़ा ज्यादा था। यही वजह है 'सनम रे' पहले रिलीज हो गई। जब आप दोबारा एक पेयर रिपीट कर रहे होते हैं तो उसके लिए आपको थोड़ा सा टाइम चाहिए होता है। चार महीने के बाद हम 'जुनूनियत' लेकर आए हैं। दोनों ही फिल्मों का जॉनर लव स्टोरी है। क्या अलग है इन दोनों फिल्मों में? पुलकित: बहुत ही अलग हैं। बॉलिवुड में दिखाई जाने वाली हर लव स्टोरी अलग होती है। यह डायरेक्टर पर डिपेंड करता है कि वह अपनी कहानी को कैसे पेश करता है। 'सनम रे' एक इंटेंस लव स्टोरी थी लेकिन 'जुनूनियत' एक प्यार के सेलिब्रेशन की बात करता है। फिल्म में नाच गाने के अलावा, फाइट, रोना-धोना सारे इमोशन्स हैं। फिल्म की कहानी एक आर्मी बैकग्राउंड पर आधारित है जिसमें एक आर्मी में काम कर रहा लड़का आर्मी घराने की लड़की से प्यार करता है लेकिन लड़की की फैमिली को उनकी शादी को लेकर एतराज है। यह टक्कर अपने आपमें बहुत ही यूनीक है और यह हमारी सोसायटी में होता है। 'जुनूनियत' की कहानी भी एक रियल लाइफ इंसिडेंट से इंस्पायर है। अपने-अपने कैरेक्टर के बारे में थोड़ा बताएं... यामी- फिल्म में मैं सुहानी कपूर का किरदार निभा रही हूं जो अमृतसर की लड़की है। वह फैमिली की स्ट्रेंथ हैं। थोड़ी सी बबली है लेकिन वह टिपिकल बबली नहीं है। हमने करैक्टर को लाउड नहीं रखा है। उसे कैप्टन जहान बख्शी से प्यार हो जाता है लेकिन उसे फैमिली भी बहुत प्यारी है। पुलकित- मैं कैप्टन जहान बख्शी के किरदार में हूं जो बहुत ही स्ट्रॉन्ग हेडेड है। जिसमें एक अलग किस्म की जिद्द है। जो अपने देश से सेल्फलेस प्यार करता है और साथ ही उसे अपनी गर्लफ्रेंड से भी प्यार है। हम दोनों किरदारों का मिजाज एक सा है। जब दो स्ट्रॉन्ग हेडेड लोग मिलते हैं तो एक स्पार्क पैदा होता है। आप दोनों के लिए प्यार के क्या मायने हैं? कैसे परिभाषित करते हैं प्यार को? यामी: प्यार की कोई परिभाषा नहीं होती। मुझे लगता है कि प्यार वो नहीं है जिसे किन्हीं शब्दों की सीमा में बांधा जाए या उसे परिभाषित किया जाए। यह केवल खूबसूरत एहसास होता है। यह तो वही आपको बता पाएगा जो प्यार में है। पुलकित: मेरे लिए प्यार का मतलब किसी को बिना शर्त के निस्वार्थ होकर चाहना है। यह भाव हम केवल बच्चों और जानवरों के अंदर पाते हैं। आप दोनों के अंदर किस चीज को लेकर जुनून है? यामी: मुझे फैमिली और अपने काम को लेकर जुनून है। पुलकित: फूड और काम। अगर आप जुनून की बात करें तो आप किसी इंसान के लिए कुछ भी कर जाने की मुरव्वत रखते हो। जो मेरे दिल के करीब हैं उनकी खुशी के लिए मैं कुछ भी कर सकता हूं।
बॉलिवुड के 'हीरो नंबर वन' गोविंदा को फिल्म उद्योग में तीन दशक हो चुके हैं और वह अपनी नई फिल्म 'आ गया हीरो' के साथ बतौर मुख्य ऐक्टर अगले महीने दर्शकों के सामने होंगे। लंबे समय तक काम करने का तजुर्बा और कामयाबी हासिल करने के बावजूद गोविंदा कहते हैं कि उन्हें लग रहा है कि जैसे वह यहां से अपनी शुरुआत कर रहे हैं। बॉलिवुड के कॉमिडी किंग और हीरो नंबर वन कहलाने वाले गोविंदा की नई फिल्म 'आ गया हीरो' 3 मार्च को रिलीज होगी। इस फिल्म में वह फिर से अपने प्रसिद्ध कॉमिक और ऐक्शन अवतार में नजर आएंगे। अपनी इस फिल्म के प्रचार के सिलसिले में यहां पहुंचे गोविंदा ने एक साथ खास बातचीत में अपने दिल की खिड़की खोली। गोविंदा आज भी 'हीरो नंबर वन' कहलाते हैं, क्या यही वजह है कि आपने अपनी नई फिल्म को इसी से मिलता-जुलता नाम दिया? इस पर उन्होंने कहा, 'मुझे फिल्म 'हीरो नंबर वन' से यह उपाधि मिली थी और इस साल 21 फरवरी को इस इस उपाधि को 20 साल पूरे हो रहे हैं और 21वां साल शुरू हो रहा है, इसलिए मैंने सोचा कि 'आ गया हीरो' ही मेरी नई फिल्म के लिए एक दम सही नाम रहेगा।' उन्होंने आगे कहा, 'यह ऐसा शीर्षक है, जिसे सुनकर मुझे अच्छा भी लगता है और थोड़ा डर भी लगता है। यह मुझे कड़ी मेहनत करने के लिए भी प्रोत्साहित करता है। यह शीर्षक मजबूर करता है कि मैं लोगों की उम्मीदों पर खरा उतरने के लिए कड़ी मेहनत करूं और जो काम मैं कर रहा हूं, उसे करने से पहले दोबारा सोचूं कि क्या यह वाकई हीरो वाला काम है, क्या यह वाकई सही है?' आपको फिल्म उद्योग में तीन दशक हो चुके हैं और आपका जलवा आज भी बरकरार है, इस पर गोविंदा ने कहा, 'मैं इसके लिए भगवान को धन्यवाद देना चाहूंगा। मैं जब इस क्षेत्र में आया तो मैं ज्यादा पढ़ा-लिखा नहीं था, मेरी पृष्ठभूमि गांव की थी लेकिन मुझे लोगों का साथ मिलता गया, बल्कि मैं मानता हूं कि मेरे ऊपर भगवान की विशेष कृपा रही। मैं जहां भी गया, मेरी कड़ी मेहनत देखकर लोगों ने मुझे काम दिया।' इतने लंबे करियर में क्या कभी ऐसा महसूस हुआ कि आप बहुत काम कर चुके हैं और सबकुछ हासिल कर चुके हैं? इस पर गोविंदा ने कहा, 'यह मेरी होम प्रॉडक्शन की पहली फिल्म है और मुझे ऐसा लग रहा है कि यहां से मेरी शुरुआत हुई है। मुझे ऐसा लगता है कि जब मैंने अपना फिल्मी करियर शुरू किया, तब मैं बच्चा था और अब जाकर जवान हुआ हूं।' आपने बॉलिवुड में इतना लंबा वक्त गुजारा है, इस दौरान आपकी कई फिल्में असफल रहीं और लोगों ने आलोचनाएं भी कीं, लेकिन आप रुके नहीं, इस पर उन्होंने कहा, 'मुझे लगता है कि हमें जिंदगी में कभी रुकना नहीं चाहिए। लोग आपकी आलोचनाएं भी करेंगे और आपकी तुलना भी, लेकिन अगर आप उन पर ध्यान देंगे तो अपने काम पर कैसे ध्यान देंगे। आपको केवल अपने काम पर ध्यान देना चाहिए।' 80 के दशक से शुरू हुए गोविंदा के फिल्मी सफर में ब्रेक जरूर लगा, फिर भी प्रशंसकों के बीच उनका जलवा कम नहीं हुआ। प्रशंसकों के इस प्यार को गोविंदा अपनी मां का आशीर्वाद मानते हैं। उन्होंने कहा, 'यह सही बात है कि मेरी फिल्में सफल भी रहीं और असफल भी, लेकिन प्रशंसकों का प्यार कम नहीं हुआ और मुझे लगता है कि इसके पीछे मेरी मां, ईश्वर और आप सब लोगों का आशीर्वाद है।' 90 के दशक में अपने गजब डांस स्टाइल और कॉमिडी के जरिए लोगों के दिलों में जगह बनाने वाले गोविंदा पिछले 15 साल के बाद बतौर हीरो किसी फिल्म में नजर आएंगे, इस पर उन्होंने कहा, 'मुझे बतौर मुख्य अभिनेता के तौर पर वापसी करने में 15 साल लग गए और मैंने खुद भी नहीं सोचा था कि मुझे इतना वक्त लगेगा। मैंने इस दौरान कई फिल्में कीं, लेकिन उनमें मैंने चरित्र निभाया था। हालांकि मैं चाहता था कि मैं फिर से एक हीरो के तौर पर नजर आऊं।' उन्होंने कहा, '2014 में हैपी एंडिंग और किलदिल दो फिल्में आईं और वह औसत रहीं, लेकिन मुझे लगा कि दर्शकों का प्यार और तालियां अभी भी पहले जैसी हैं, उसमें बदलाव नहीं हुआ है और इसीलिए मैं दोबारा बतौर हीरो आपके सामने प्रस्तुत हूं।'
रेखा खान 'की ऐंड का' में हाउस हज्बंड का किरदार निभा रहे अर्जुन कपूर इस फिल्म में पत्नियों के सारे काम करते हुए नजर आएंगे। अर्जुन मानते हैं कि समाज में जेंडर को लेकर भेदभाव की मार केवल लड़कियों को ही नहीं, बल्कि कई बार लड़कों को भी झेलनी पड़ती है। इंडिया में लड़कों को अपने फैसले लेने की पूरी आजादी नहीं है। हर इंसान समाज की बनाई रीतियों के बोझ तले दबा हुआ है। अर्जुन से इस फिल्म और इसमें उनके किरदार पर हुई खास बातचीत... 'की एंड का' में आप हाउस हस्बैंड का रोल कर रहे हैं, तो क्या इस रोल के लिए हामी भरने से पहले आपके मन में किसी तरह की कोई हिचकिचाहट थी? बिल्कुल भी नहीं। करियर की पहली स्क्रिप्ट थी, जिसके लिए मैंने वन लाइन सुनकर 'हां' कर दी थी। आमतौर पर जब हमें किसी फिल्म का ऑफर मिलता है, तो पहले हम स्क्रिप्ट मंगवाते हैं, मगर बाल्की सर ने जब मुझे इस फिल्म की वन लाइन सुनाई, तो मुझे फिल्म इतनी ज्यादा दिलचस्प लगी कि मैंने तय कर लिया कि मैं यह फिल्म जरूर करूंगा। मैं जब उनसे मिलने गया, तो उन्होंने मुझसे कहा कि हर लड़का अपने पिता की तरह बनना चाहता है, मगर कैसा हो जब कोई लड़का अपनी मां की तरह बनना चाहे? मुझे लगा कि मैं ऐसे लड़के से मिलना चाहूंगा, जो काम नहीं करना चाहता, बल्कि घर संभालना चाहता है। मैं ऐसे किसी लड़के से कभी नहीं मिला था। मुझे लगा कि मेरी तरह लोग भी ऐसे किसी शख्स से जरूर मिलना चाहेंगे। इंडिया में आपको अपनी जिंदगी के फैसले करने की खुली छूट नहीं मिलती है। फिर चाहे आप लड़के ही क्यों न हो? हमारे समाज में लड़कों पर घर से बहार जाकर काम करने का बोझ होता है। मैंने अपनी मां को छोटी-सी उम्र में ही खो दिया था, इसलिए कहीं न कहीं मैंने खुद को इस स्क्रिप्ट से जुड़ा हुआ भी पाया। तो क्या इस फिल्म को करने के बाद अब आप औरतों को ज्यादा अच्छी तरह समझने लगे हैं? मुझे लगता है किसी भी औरत को समझना नामुमकिन है और खासतौर पर किसी भी मर्द का उसे समझना तो और भी मुश्किल है, क्योंकि मर्द अपने आप में ही और अपने नेचर से ही कॉम्प्लिकेटेड होते हैं, जबकि औरतों में रचने, समझने और ऑब्जर्व करने की खूबी होती है। इस फिल्म को करने के बाद मैं इतना जरूर समझा हूं कि शादी के बाद मेरा अपनी पत्नी का हाथ बंटाना जरूरी हो जाएगा। मुझे उसे जिंदगी को उसके हिसाब से जीने की आजादी देनी होगी कि वो किसी चीज में अपना करियर करना चाहती है या घर बनाना चाहती है या कुछ नहीं करना चाहती। मुझे उनके चुनाव का आदर करना होगा। इस फिल्म को करने के बाद एक बात तो मैंने सीख ली है कि भविष्य में मैं अपनी रिलेशनशिप में क्या सुधार लाऊंगा। एक समय के अपने क्रश करीना कपूर के साथ काम करने का अनुभव कैसा रहा? मैं करीना से असल जिंदगी में 4 साल ही छोटा हूं और इस फिल्म में 2 साल छोटा बना हूं। वह जब 18 साल की उम्र में फिल्मों में आईं थीं, तब मैं 14 साल का था। उस टीनेज में लड़कों को लड़कियों या हिरोइनों पर क्रश होता ही है। उन पर मेरी शुरुआत हुई क्रश से, मगर फिर उन्होंने जिस तरीके के रोल किए और अपनी जिंदगी और करियर को जिस ऊंचाई पर पहुंचाया, उससे उनके प्रति मेरी इज्जत और बढ़ती चली गई। मैं उन्हें अब दोस्त की तरह भी जानने लगा हूं। क्रश से शुरू हुई बात एक रिस्पेक्ट और फिर अनुसरण तक पहुंच चुकी है। आज वह एक संपूर्ण औरत हैं, उन्होंने अपने करियर और जिंदगी में कमाल का संतुलन बनाए रखा है। वह मेरे लिए किसी इंस्पिरेशन से कम नहीं हैं। उन्होंने सेट पर स्टार करीना कपूर की तरह कभी बिहेव नहीं किया। मैं उनकी खूब टांग खींचता हूं। उनके साथ काफी मजाक करता हूं। उनकी जगह और कोई लड़की होती, तो मुझसे नाराज होकर चांटा मार देती। मैं उनकी नकल करता हूं। उन्हें बहुत चिढ़ाता हूं। उनकी पुरानी फिल्मों के गाने गाकर उन्हें खिजाता हूं। मैं उनकी फिल्म 'अजनबी' का गाना गाकर उन्हें खूब छेड़ता था। जब भी वह कोई सीरियस सीन करती थीं, तो मैं गाने लगता था, 'बनी रे बनी, प्रेम दीवानी बनी' और वह हंसने लगती थीं। मैं उनके साथ बहुत मस्ती करता हूं। पर्दे पर हमारी जो केमिस्ट्री दिख रही है, वह हमारे बीच एक कंफर्ट और फ्रेंडशिप की वजह से है। इस फिल्म में जिस तरह के हमारे रोल हैं, उसमें एक-दूसरे के साथ कंफर्टेबल होना बहुत जरूरी था। वह भी बहुत स्पोर्टी हैं। जरा भी दखलंदाजी नहीं करतीं। उन्होंने कभी मेरे काम में हस्तक्षेप करने की कोशिश नहीं की। करीना ने तय किया था कि वह शादी के बाद पर्दे पर किस नहीं करेंगी। फिर इस फिल्म में वह आपके साथ ऐसे दृश्य देने को कैसे राजी हो गईं? यह तो आपको उनसे ही पूछना पड़ेगा कि उनके मन में यह बदलाव कैसे आया। देखिए, हम लोग किसिंग सीन को कुछ ज्यादा ही अहमियत देते हैं। यह कहानी का हिस्सा था। हज्बंड-वाइफ किस नहीं करेंगे तो और क्या करेंगे? आप जब सुबह काम पर जाओगे, तो एक-दूसरे से हाथ मिलाकर तो नहीं जाओगे ना? वह कहानी में पहले से लिखा हुआ था। आप जब किसी फिल्म को करने के लिए हामी भरते हैं, तो आपको उस फिल्म की सभी जरूरतों के लिए राजी होना पड़ता है। मैंने आज तक ऐसा कोई ऐक्टर नहीं देखा, जिसने सेट पर आने के बाद कोई सीन बदलवाया हो। एक फिल्म को बनाने के लिए सेट पर बेहद ही प्रफेशनल माहौल बनाना होता है और ये सारी बातें फिल्म साइन करने से पहले ही तय हो चुकी होती हैं। आप सेट पर आकर यह नहीं कह सकते कि आज मैं किस नहीं करूंगी। मुझे खुशी है कि इस मामले में उन्होंने अपने किरदार को अहमियत दी। मुझे नहीं लगता कि बाल्की सर ने उन्हें किसिंग सीन करने के लिए फोर्स किया होगा। मुझे लगता है कि यह उन्हीं का निर्णय होगा। मुझे खुशी है कि वह स्टीरियोटाइप को तोड़ रही हैं और उन्हें एक ऐसा सपोर्टिंग हज्बंड मिला है, जिन्होंने उन्हें इसकी इजाजत दी। मैंने तो अपनी हर फिल्म में किसी न किसी को किस किया है। बाल्की आपके लिए कैसे निर्देशक साबित हुए? उनकी सबसे बड़ी खासियत यह है कि उन्हें अपनी फिल्म को अलग से हटकर नहीं कहना पड़ता। उनकी पूरी फिल्म ही हटकर होती है। मैंने फिल्म शुरू करने से पहले उनके साथ बहुत सारा वक्त बिताया। जब वह स्क्रिप्ट लिख रहे थे, तब हम काफी मिला करते थे। वह मुझसे काफी डिस्कस करते थे। हमारा तालमेल काफी जम गया था। करीना के आने के बाद हमने काफी वर्कशॉप्स भी कीं। हालांकि सेट पर वह वही करते थे, जो उन्हें सही लगता था। मगर वह आपकी बात जरूर सुनते हैं। बल्कि कई बार वह आपकी बात मान भी लेते हैं। जैसे ट्रेलर में दिखाया गया धर्मेंद्र वाला डांस उन्होंने मेरी ही सलाह पर रखा। उन्हें वह डांस बहुत पसंद आया। वह बहुत ही ओपन माइंडेड और जेंटल डायरेक्टर हैं। आपकी सभी फिल्मों ने बॉक्स ऑफिस पर कमाल किया, लेकिन 'तेवर' में क्या कमी रह गई? वह काफी घिसा-पिटा जॉनर है। दरअसल वह फिल्म जिस समय पर आई थी, उस वक्त उस जॉनर का ओवरडोज हो गया था। उस दौरान इस तरह की बहुत सारी फिल्में रिलीज हो चुकी थीं। यही वजह है कि ऑडियंस ने उस फिल्म पर ज्यादा ध्यान नहीं दिया। मैं उस वक्त थोड़ा बिखर गया था, क्योंकि वह मेरे डैड की फिल्म थी, लेकिन बाद में समझा कि सक्सेस और फेल्योर आपकी जिंदगी का एक अहम हिस्सा होते हैं। कोई भी ऐक्टर बिना फ्लॉप के सरवाइव नहीं कर सकता। आपने 'नीरजा' देखी? सोनम का काम कैसा लगा? नहीं, मैंने अभी तक वह फिल्म नहीं देखी है। इस वजह से सोनम मुझसे थोड़ी खफा भी है, लेकिन मैं उसे यह समझा नहीं पा रहा हूं कि मैं उसे स्क्रीन पर मरता नहीं देख सकता। यही वजह है मैं फिल्म नहीं देख पा रहा हूं। वैसे मैंने डीवीडी पर फिल्म देखने की सोची है। इससे उसकी डेथ वाले सीन को मैं फॉरवर्ड कर सकूंगा। दरअसल मैं अंदर से स्ट्रॉन्ग नहीं हूं, मतलब मैं अपने घर के किसी मेंबर को ऐसे मरते नहीं देख सकता। मां के जाने के बाद मैं इमोशनली टूट चुका हूं।
आलिया भट्ट और वरुण धवन स्टारर 'बद्रीनाथ की दुल्हनिया' ने अपने सेकंड वीकेंड में भी टिकट खिड़की पर खूब धमाल मचाया है। बॉक्स ऑफिस इंडिया की रिपोर्ट के मुताबिक, फिल्म ने इंडियन बॉक्स ऑफिस पर 88.77 करोड़ रुपए की कमाई की है और सेकंड वीकेंड पर फिल्म ने कुल 17 करोड़ रुपए की कमाई है। ट्रेड पंडितों का मानना है कि युवा पीढ़ी की यह लव स्टोरी बड़ी आसानी से इस वीक 100 करोड़ क्लब में जगह बना लेगी। फिल्म ने पहले वीक में करीब 71.77 करोड़ की कमाई की थी। शशांक खेतान की डायरेक्टोरियल डेब्यू फिल्म को होली के लंबे वीकेंड का भी फायदा मिला। फिल्म में दहेज और पितृसत्तात्मक समाज के प्रति लड़ाई का मुद्दा उठाया गया है।
महानायक अमिताभ बच्चन, अर्जुन रामपाल, अरशद वारसी, अनिल कपूर और ईशा गुप्ता स्टारर निर्देशक अनीस बज्मी की अगली फिल्म 'आंखें 2' की शूटिंग जल्द ही शुरू होगी। इन दिनों फिल्म के सभी प्रमुख सितारे 'आंखें 2' के लिए नेत्रहीन किरदार की ट्रेनिंग के साथ ही फिल्म में होने वाले ऐक्शन और स्टंट की भी ट्रेनिंग ले रहे हैं। नवभारतटाइम्स डॉट कॉम से बातचीत में अर्जुन रामपाल ने 'आंखें 2' की शूटिंग, ट्रेनिंग और फिल्म की कहानी के बारे बताया। इन दिनों फिल्म के लिए चल रही ट्रेनिंग के बारे में अर्जुन बताते हैं, 'हमने 'आंखें 2' की तैयारी शुरू कर दी है। फिल्म के लिए नेत्रहीन किरदारों के ऐक्शन सीन की स्पेशल ट्रेनिंग की जा रही है। फिल्म की पूरी टीम सुबह से शाम तक वर्कशॉप और ट्रेनिंग में खूब मेहनत कर रही है। मैंने सुपर फाइट लीग के लिए मिक्स मार्शल आर्ट की टीम ली है जिन्हें हम 'आंखें 2' से जोड़ रहे हैं। इस बार लोगों को फिल्म में बेहतरीन एक्शन सीन देखने को मिलेगा, फिल्म पहले से बहुत ही ज्यादा स्मार्ट, स्टाइलस, कलरफुल, रिच और लार्जन देन लाइफ होगी। इस बार हम फिल्म को बेहतरीन लोकेशन में शूट कर रहे हैं, साउथ अफ्रीका के एक आलिशान कसीनो में फिल्म का एक बड़ा सीन शूट होगा।' पहली 'आंखें' से जुड़े अनुभव और अगले भाग की शूटिंग के बारे में अर्जुन कहते हैं, 'फिल्म 'आंखें' मेरे करियर की बेहद स्पेशल फिल्म है, आज भी कहीं जाता हूं तो लोग मेरे पास आकर 'आंखें' की चर्चा करने लगते हैं। जब 'आंखें 2' को बनाने की घोषणा हुई तो मेरे पास इतने फोन और मेसेज आए जिससे मुझे यह एहसास हो गया कि आज भी लोगों को 15 साल पुरानी उस कहानी के अगले भाग का बेसब्री से इंतजार है, मैं भी फिल्म की शूटिंग को लेकर उत्साहित हूं। हम डेढ़ महीने बाद अपनी फिल्म की शूटिंग शुरू करेंगे, फिल्म का पहला शेड्यूल साउथ अफ्रीका में होगा।' अर्जुन कहते हैं, 'इन 15 सालों में दर्शक और उनकी सोच सहित बहुत ज्यादा तकनीकी बदलाव आ गया है इसलिए अगले भाग की कहानी को एक अलग लेवल पर किस तरह से ले जाना है इस बात पर हम बहुत ज्यादा ध्यान दे रहे हैं, क्योंकि समय के साथ हर चीज बहुत ही ज्यादा बदल गई है खास तौर पर तकनीकी बदलाव बहुत हुआ है। पिछले दिनों रितिक की फिल्म 'काबिल' भी एक नेत्रहीन कपल की कहानी थी जिसे लोगों ने खूब पसंद किया है, इसलिए अब चैलेंज बढ़ गया है, हम किसी से प्रतियोगिता नहीं कर रहे लेकिन अब नेत्रहीन किरदारों की कहानी से लोगों की उम्मीद ज्यादा बढ़ गई है इसलिए हमें 'आंखें 2' को और भी बेहतर बनाना है।' अर्जुन आगे कहते हैं, 'फिल्म में तीन नेत्रहीन किरदार हैं और हर किसी की एक खासियत है, हमें इस बात का भी बहुत ध्यान रखना होगा की हम एक ऐसे किरदार से एक्शन सीन करवा रहे हैं जिसे दिखाई नहीं देता तो जो भी एक्शन वह करे वह फिल्म की कहानी के साथ जस्टिफाई भी करे।' अपनी ट्रेनिंग को लेकर अर्जुन ने कहा, 'वैसे तो मैं अपने कॉलेज के दिनों में ही नेत्रहीन छात्रों के पढ़ने में उनकी मदद कर चुका हूं और उस दौरान मैंने उनके साथ खूब समय बिताया था। बाद में जब पहली 'आंखें' बन रही थी तब भी हमारी अच्छी-खासी ट्रेनिंग हुई थी और अब एक बार फिर से मैं नेत्रहीन किरदार निभाने की ट्रेनिंग कर रहा हूं।' फिल्म की कहानी पर बात करते हुए अर्जुन बताते हैं, 'फिल्म की कहानी वहीं से शुरू होती हैं जहां पहली खत्म हुई थी। फिल्म में दिखाया जायेगा कि पहला केस जिसमें अमिताभ बच्चन का किरदार अपनी टीम के साथ सफल हो जाता है और अब उसे चस्का लग जाता है इस तरह के काम का और वह कुछ सालों के बाद फिर से एक वैसा ही दूसरा केस अपने हाथ में लेता है जिसमें उसे अपनी पुरानी टीम की जरूरत पड़ती है। साथ में कुछ नए लोगों को भी शामिल किया जाता है और कहानी आगे बढ़ती है।' 'आंखें 2' में अक्षय कुमार के नहीं होने की बात पर अर्जुन कहते हैं, 'पिछली 'आंखें' में अक्षय थे, हम चाहते थे कि किसी तरह इस बार भी अक्षय को फिल्म का हिस्सा बनाया जाये लेकिन उनके पास एक भी डेट खाली नहीं थी इस लिए वह फिल्म का हिस्सा नहीं हैं।' अपनी अगली फिल्म 'डैडी' की रिलीज डेट के बारे में बताते हुए अर्जुन ने कहा, 'हम अगले 10 दिनों में 'डैडी' की रिलीज डेट की घोषणा करेंगे। अभी तक फिल्म के पोस्ट प्रॉडक्शन का काम चल रहा है। हम 'डैडी' को अप्रैल के अंतिम सप्ताह या फिर मई महीने में रिलीज करने की प्लानिंग कर रहे हैं।'
Rekha.Khan@timesgroup.com 'मसान' में अपने किरदार के लिए जमकर तारीफें बटोर चुकीं ऐक्ट्रेस रिचा चड्ढा इन दिनों अपनी आने वाली दो फिल्मों को लेकर चर्चा में हैं। 'सरबजीत' में जहां वह सरबजीत सिंह की पत्नी सुखप्रीत का किरदार निभा रही हैं, वहीं पूजा भट्ट की 'कैबरे' में रिचा पहली बार एक कैबरे डांसर के हॉट अवतार में नजर आएंगी। इन दोनों फिल्मों को लेकर रिचा हुई खास बातचीत... 'सरबजीत' में आपके रोल में क्या खास है? 'सरबजीत' में मैंने सबसे अच्छा रोल चुना है, क्योंकि एक तरफ छाती पीट-पीट कर चीखने-चिल्लाने वाली दलबीर कौर का रोल था, जिसे ऐश्वर्या राय कर रही हैं और दूसरा रोल सरबजीत का था। मैं ये दोनों रोल नहीं कर सकती थी। दलबीर के लिए उन्हें 40 साल की उम्र वाली औरत चाहिए थी और सरबजीत के लिए मर्द। फिल्म में जो ह्यूमन कनेक्शन है, वह मेरे किरदार के जरिए ही होता है। मुझे अपने चरित्र की यही बात सबसे ज्यादा अच्छी लगी। मैं सरबजीत की पत्नी सुखप्रीत का रोल कर रही हूं, जो खालिस देहाती है और जिसे कोर्ट में याचिका दाखिल करना भी नहीं आता। फिल्म में उनका लव अफेयर भी बहुत प्यारा और मासूम है। वह जेल से उसे चिट्ठियां लिखा करता था। सरबजीत द्वारा लिखी असली चिट्ठियां भी हमें मिली हैं, जिन्हें हमने इंटरनेट पर पोस्ट किया है। मैं हाल ही में सरबजीत की पुण्यतिथि पर सुखप्रीत से मिली थी और मुझे लगा कि असली विक्टिम वही हैं। जिसे जाना था, वह तो चला गया। उनकी बहन भी आगे बढ़ गईं, मगर सुखप्रीत वहीं रह गई, जहां थीं। वह इतनी सीधी-सादी हैं कि उन्हें फोटो तक खिंचवाना नहीं आ रहा था। (सरबजीत द्वारा लिखी असली चिट्ठियां, जिसे इस फिल्म के सोशल हैंडल से पोस्ट की गई है) फिल्मी खबरें पढ़ें फेसबुक पर, लाइक करें NBTMovies 'मसान' जैसी चर्चित और सफल फिल्म से आपके करियर को कितना फायदा हुआ? मैं खुद को बहुत खुशकिस्मत मानती हूं कि मुझे 'मसान' जैसी फिल्म में काम करने का मौका मिला, जो हमेशा यादगार रहेगी। इस तरह की फिल्म को प्रमोट करना काफी मुश्किल होता है। आपको जानकार हैरानी होगी कि फिल्म की शूटिंग मैंने सिर्फ 20-22 दिन में पूरी कर ली थी, मगर इसका प्रमोशन मैंने 40-45 दिनों तक किया। इस फिल्म की वजह से मुझे करियर में तो कोई खास फायदा नहीं हुआ, मगर मुझे लगता है कि इस फिल्म का लाभ फिल्म के ऐक्टर विक्की कौशल और निर्माता-निर्देशकों को जरूर मिला। हां, इस फिल्म से मुझे इज्जत बहुत मिली। मुझे राजू हिरानी से लेकर आमिर खान तक की प्रशंसा मिली। फिल्म एक-दो लोगों के अलावा सभी को पसंद आई। हालांकि, रणदीप हुड्डा को फिल्म अच्छी नहीं लगी। उन्होंने कहा कि इस फिल्म में ऐसी क्या खास बात थी, मगर मैंने रणदीप की बात को नजरअंदाज कर दिया। इस फिल्म में आपके साथ ऐश्वर्या और रणदीप भी हैं। ऐसे में आपको अपने रोल को लेकर कोई असुरक्षा महसूस नहीं हुई? यह सवाल मुझसे बार-बार पूछा जा रहा है। देखिए, मुझे फिल्म में इसी रोल ने आकर्षित किया। हालांकि, कई बार लोग परफॉर्मेंस को समझ नहीं पाते, क्योंकि फिल्म में अगर एक तरफ इतना लाउड कुछ घट रहा हो, तो शांत किरदार को समझने में लोगों को दिक्कत होती है। एक तरफ रणदीप हैं, जो पंजाबी एक्सेंट और 18 किलो वजन कम करके अपने किरदार को सजा रहे हैं, वहीं दूसरी तरफ ऐश हैं जिन्होंने 40 साल की उम्र वाली एक महिला के किरदार में प्रयोग किया है। ऐसे में मेरा किरदार एक ठहराव देगा। इस चरित्र को मैंने दिलोजान से निभाया है। हालांकि, कई लोग इस किरदार को शायद न समझ पाएं, जैसे 'मसान' के बारे में कुछ लोगों ने मुझसे कहा कि उसमें मैंने ऐक्टिंग की ही नहीं। ऐश्वर्या के साथ काम करने का अनुभव कैसा रहा? उनके बारे में सुना जाता है कि वह रिजर्व किस्म की हिरोइन हैं। यह 90 के दशक की काजोल, करिश्मा जैसी जो हिरोइनें थीं न, उनके पास रिजर्व रहने के अलावा और कोई चारा भी नहीं था। वह अगर किसी को जरा सी भी जगह देंगी, तो लोग उनके सिर पर बैठ जाएंगे। हम जैसी हिरोइनें इंडस्ट्री से ताल्लुक नहीं रखतीं और मुंहफट भी हैं। हमें जो कुछ कहना होता है, हम सीधे सोशल मीडिया के जरिए अपने फैन्स से कह देती हैं। हमारा कोई सीक्रेट नहीं है, जबकि इन ऐक्ट्रेसेज की लाइफ में काफी राज रहे हैं। ओल्ड स्कूल की ये हिरोइनें थोड़ा रिजर्व रहती ही हैं, मगर जहां तक मेरे अपने अनुभव की बात है, तो पहले दिन से ही ऐश्वर्या मेरे प्रति बहुत सहयोगी और प्रोटेक्टिव रहीं। उन्होंने मुझे रोल के लिए कई टिप्स भी दिए। मैंने महसूस किया कि सेट पर लोगों के सामने अगर वह नर्म रहेंगी, तो उनके साथ फोटो खिंचवाने वालों का मेला लग जाएगा। मैंने सेट पर देखा कि थोड़ी देर पहले वह वैनिटी के अंदर खूब हंस-खेल रही थीं, मगर बाहर आते ही वह हाथ जोड़कर एक हल्की-सी मुस्कान ओढ़ लेती थीं। लोगों से अंतर बनाए रखने का उनका यही सही तरीका था। मैंने उनसे ये गुर भी सीखा। 'सरबजीत' में जहां आप सुखप्रीत जैसा देहाती किरदार निभा रही हैं, वहीं 'कैबरे' में आप बिल्कुल विपरीत चरित्र में हैं। एक ऐक्ट्रेस के रूप में इस तरह का चेंज क्या आसान होता है? मुझे 'कैबरे' की कहानी बहुत अच्छी लगी। असल में पहले यह फिल्म किसी और को ऑफर हुई थी। मुझे तब भी इसकी कहानी पसंद आई थी। कुछ समय बाद जब मैं मेक्सिको से लौटी, तो उस रात मेरे फोन पर दस-पंद्रह मिस्ड कॉल्स थीं। मैंने जब कॉल बैक किया तो उन्होंने रात के बारह बजे ही मुझे मिलने के लिए बुला लिया। मैं जब उनसे मिलने गई, तो वह बोले कि क्या मैं यह फिल्म करना चाहूंगी? मैंने कहा कि आप तो किसी और के साथ कर रहे थे, तब उन्होंने कहा कि हमें एक ऐक्ट्रेस चाहिए, जो डांस भी कर सके। हमें डांसर नहीं चाहिए। मैंने इस फिल्म को एक प्रयोग के रूप में किया है। इसमें नाच-गाने खूब हैं और मैंने कड़ी मेहनत भी की है। मैं असल जिंदगी में खुद को ग्लैमरस ही मानती हूं, मगर फिल्मों में मुझे वह रंग दर्शाने का मौका नहीं मिला है। तो मुझे लगा कि एक हॉट फिल्म भी कर ली जाए। 'कैबरे' में आपका किरदार किस तरह का है? इसमें मैं तीन कैरक्टर प्ले कर रही हूं। वह पहले राजश्री होती है, फिर रजिया बनती है और अंत में उसका नाम रोजा हो जाता है। इसमें मैंने तीन अलग गेटअप लिए हैं। मुझे सबसे दिलचस्प बात यही लगी कि 'मसान' के बाद मुझे यह फिल्म मिली। पूजा भट्ट ने इस रोल को लेकर मुझ पर विश्वास जताया। यह फिल्म मेरे कम्फर्ट जोन की नहीं है, लेकिन जब उन्होंने कहा कि मुझे यकीन है तुम कर लोगी, तो मुझे अच्छा लगा। उन्होंने कई लोगों के विरोध के बावजूद मुझे कास्ट किया। मैं नर्वस भी कम नहीं थी। उन्हें इस रोल के लिए किम कार्दशियन टाइप बॉडी चाहिए थी, इसलिए मैंने अपनी बॉडी की टोनिंग भी की। कमर्शल हिरोइन के बिंदासपन को भी मैंने महसूस किया। एक बड़े लाल घोड़े पर बैठकर सिड्यूज कर या एक गाने में मैंने अपने पूरे बदन पर ग्रीस मलना मुझे कुछ अजीब लग रहा था, मगर आस-पास देखा तो पाया कि सेट पर किसी को कुछ नहीं पड़ी है। सभी अपने-अपने काम में मसरूफ हैं। लाइट मैन लाइट लगा रहा है, स्पॉट दादा अपना काम कर रहे हैं। मैं इस बात से और ज्यादा सहज थी कि फिल्म की प्रड्यूसर (पूजा भट्ट) एक औरत है। आपने अपने एक इंटरव्यू में कहा था कि फिल्मी कलाकारों पर लगातार अपनी बॉडी और फिगर को लेकर प्रेशर बनाया जाता है। यह कहने के पीछे क्या वजह थी? सिर्फ हिरोइनों पर ही नहीं, बल्कि हीरोज पर भी यह दबाव जबर्दस्त होता है। सिक्स पैक ऐब्स बनाना, स्टेरॉइड लेना, बॉडी बनाने जैसे तमाम प्रेशर उन्हें भी झेलने होते हैं। मैं रणदीप को ही देख रही हूं। उन्होंने 'सरबजीत' के लिए इतने काम समय में इतना ज्यादा वजन कम किया। इसके बाद उन्हें कितनी दिक्कतों से गुजरना पड़ा। उनका अपेंडिक्स का ऑपरेशन हुआ, टांके लगे। मुझे लगता है कि हमारा यह व्यवसाय थोड़ा क्रूर तो है, मगर हम कलाकारों को अपनी निजता नहीं खोनी चाहिए। मैं जब यहां नई-नई आई थी, तो मुझसे कहा गया था कि मैं बहुत दुबली हूं, मेरा चेहरा बहुत सख्त लगता है। मैंने जब वजन बढ़ा लिया, तो मुझसे कहा गया कि मैं ज्यादा कर्वी हो गई हूं। फिर मुझे वजन घटाना पड़ा। आपको हमेशा कोई न कोई, कुछ न कुछ तो बोलता ही रहेगा। कभी कहेंगे ब्रेस्ट जॉब करवा लो या होंठों पर इंजेक्शन लगवा लो। अरे भाई! एक कलाकार से हटकर हमारी अपनी जिंदगी भी तो है। मुझे लगता है कि हम कलाकारों को इन मामलों में स्टैंड लेना चाहिए। पहले की नायिकाएं कितनी प्यारी और अलग लगती थीं। मुझे लगता है कि अभिनेत्रियों को यह दबाव नहीं झेलना चाहिए। अब जैसे मैं देखती हूं कि विद्या बालन, सोनाक्षी सिन्हा और हुमा कुरैशी पर वजन को लेकर कितना टॉन्ट किया जाता है, जबकि उन्हें मोटी नहीं कहा जा सकता।
दिव्या दत्ता एक बेहतरीन अभिनेत्री के बाद अब ऑथर भी बन गईं हैं। पिछले साल एक सर्जरी के बाद पैदा हुई स्वाथ्य संबंधी परेशानियों के चलते उनकी मां का निधन हो गया था। मां से दूरी के बाद दिव्या डिप्रेशन में चली गईं थीं लेकिन बाद में मां के साथ जुड़ी अपनी यादों को एक किताब के रूप में संजोने का काम शुरू किया और किताब लिखने में कामयाब रहीं। बतौर लेखिका एक नई शुरुआत के लिए वह काफी उत्साहित हैं। बॉलिवुड के महानायक अमिताभ बच्चन उनकी किताब का लोकार्पण करेंगे। दिव्या इन दिनों 17 फरवरी को रिलीज के लिए तैयार अपनी फिल्म 'इरादा' का प्रमोशन भी कर रही हैं। इसी सिलसिले में नवभारतटाइम्स डॉट कॉम से हुई विशेष बातचीत में दिव्या ने अपनी किताब और अपनी आने वाली फिल्मों के बारे में बात की। अभिनेत्री के बाद ऑथर बनने की लिए बधाई, अपनी किताब के बारे में बताइये 'जी धन्यवाद, हां अब मैं ऑथर भी बन गई हूं और मेरी इस किताब का नाम है 'मी एंड मां', हर किसी का अपनी मां के साथ खास रिश्ता होता है और मेरा तो बेहद खास था, हम दोनों तो एक दुसरे के बेस्ट फ्रेंड थे। अब इस किताब को लॉन्च कर रही हूं और एक ऑथर के तौर पर अपने नए रोल के लिए उत्साहित और खुश हूं। जिन लोगों ने भी यह किताब पढ़ी है उन्हें पसंद आ रही है। इस किताब में एक बेटी का नजरिया है अपनी मां को देखने का। लेखन और अभिनय ऐसे दो काम हैं जिसके जरिए मुझे लगता है कि खुद को काफी अच्छे से व्यक्त किया जा सकता हैं। अब लिखने की आदत बन गई है तो इस अच्छी आदत को आगे जारी रखूंगी और आगे भी किताब लिखूंगी। किताब लिखने की वजह मां के बिना मेरी जिंदगी का कोई पहलू है ही नहीं, जब से होश संभाला है मां तब से हरदम मेरे साथ रही है। मां के जाने के बाद उनको अपने अंदर से निकाल नहीं पाई हूं, शायद मैं मां की याद से बाहर निकलना ही नहीं चाहती हूं क्योंकि उनकी आदत है मुझे, भले वह इस समय मेरे साथ फिजिकल फॉर्म में नहीं हैं लेकिन उनकी आदत तो फिर भी है और रहेगी। मैं उनके जाने के बाद बहुत कठिन समय से गुजरी, मैं डिप्रेशन में भी चली गई थी, फिर मैंने खुद का इलाज करवाया, मुझे हिप्नॉथेरिपी भी करवानी पड़ी। बाद में मेरे दिमाग में आया कि किताब लिखूं और किताब लिखना ही मेरे लिए सबसे बड़ी थेरिपी का काम था। मेरी मां अपनी जिंदगी का हर पल खूब सेलिब्रेट करतीं थी और मैं किताब के जरिये उन्हें सेलिब्रेट कर रही हूं। अपनी फिल्म 'इरादा' के बारे में बताइये हमारी फिल्म की निर्देशिका अपर्णा सिंह ने फिल्म को बहुत ही खूबसूरती से लिखा है। फिल्म में नसीरुउद्दीन शाह और अरशद वारसी की जोड़ी है और मैं हमेशा से ही इनके साथ काम करना चाहती थी। 'इरादा' में मेरा किरदार एक पॉलिटिशन का है जो फिल्म की खलनायिका है और अरशद के किरदार को अपने एक खास काम के लिए नियुक्त करती हैं। इस पॉलिटिशन की नियत और उसके इरादे बिल्कुल ठीक नहीं है। फिल्म में अरशद और मेरे किरदार के बीच टॉम एंड जेरी जैसा एक चेज़ चल रहा है जो बहुत खूबसूरती और मजेदार ढंग से फिल्माया गया है।' आपकी फिल्म 'इरादा' का विषय बेहद गंभीर है, ऐसी फिल्मों का सीमित दर्शक वर्ग होता है फिल्मों के जरिये जब भी कोई मुद्दा उठाया जाए रोचक ढंग से ही उठाना चाहिए वरना वह सिर्फ एक मुद्दा बन कर रह जाता है। यह फिल्म पंजाब में दूषित पानी और कैंसर जैसी समस्या पर बात करती है। मुझे लगता है यह समस्या आज की है और इससे कोई एक नहीं बल्कि हर कोई कहीं न कहीं जूझ रहा है। हमारी फिल्म में इस मुद्दे को थ्रिलर के रूप में कहा गया है। फिल्म में अरशद और नसीर जी जैसे ऐक्टर हैं जिन्होंने इस गंभीर मुद्दे को अपनी अभिनय की काबिलियत से बेहद रोचक बना दिया है।' इन दोनों बॉलिवुड में महिला प्रधान फिल्मों को लेकर खूब बातचीत हो रही है, आप कैसे देखती हैं? हम हमेशा भले सामान अधिकार की बातें करें लेकिन ये एक सच्चाई है कि हमारी फिल्म इंडस्ट्री पुरुष प्रधान है। लोग फिल्म देखने से पहले यही पूछते हैं कि फिल्म का हीरो कौन है। मैं भी यही करती हूं क्योंकि हम इस तरह से ही चीजों को देखते हुए बड़े हुए हैं। बॉलिवुड में सबकुछ हीरो पर निर्भर रहता है, इसलिए अगर फिल्म में कोई हीरो नहीं हो तो हम उसे महिला केंद्रित फिल्में कहते हैं। मेरे हिसाब से दीपिका पादुकोण, प्रियंका चोपड़ा और कंगना रनौत इन दिनों फिल्मों की चॉइस ऐसी कर रहीं हैं जिसमें इनका भी बराबर का रोल हो और इनकी इस सोच से फिल्म इंडस्ट्री में थोड़ा बदलाव भी आ रहा है।' 'इरादा' के बाद कब, कहां और किस अंदाज में नजर आएंगीं? इस समय मेरी एक थ्रिलर फिल्म 'बाबूमोशाय बंदूकबाज' है जो नवाजुद्दीन सिद्दीकी के साथ है जो अप्रैल में रिलीज होगी। फिल्म में मेरा बड़ा रंगीन किरदार है, ऐसा रोल जो मुझे दस बार मिले तो बार-बार करना चाहूंगी। इस किरदार को इतना इंजॉय किया था कि मेरा दिल करता है दोबारा फिल्म की शूटिंग हो जाए। नवाज के साथ काम करना बहुत मजेदार रहा, नवाज मजेदार और बेहतरीन व्यक्ति हैं। इसके बाद 'फिल्मिस्तान' के निर्देशक नितिन कक्कड़ की 'रामसिंह चार्ली' है जिसमें मेरा एकदम सॉफ्ट किरदार है, जो फिल्म में बहुत कम बोलती है लेकिन जब भी बोलती है दमदार होता है। और बाद में रणवीर शौरी के साथ एक बच्चों की फिल्म भी कर रही हूं इसके अलावा दो मल्टीस्टारर फिल्में और हैं जिनकी शूटिंग मार्च या अप्रैल में शुरू होगी इनके बारे में ज्यादा बता नहीं सकती। काम को लेकर मेरा जो समय चल रहा है बहुत खूबसूरत हैं, एक तरफ नए-नए किरदार के साथ अच्छी फिल्में हैं तो दूसरी तरफ ऑथर भी बन गई हूं, बहुत ज्यादा व्यस्त हो गई हूं लेकिन इंजॉय भी कर रही हूं।'
चेन्नै दक्षिण भारतीय फिल्मों के सुपरस्टार धनुष को अपना बेटा बताते हुए एक दंपती ने मद्रास हाई कोर्ट में मामला दर्ज किया था। उस केस में अब एक नया मोड़ आया है। धनुष की मेडिकल रिपोर्ट में कहा गया है कि ऐसा संभव है कि उनके कंधे के पर तिल को सर्जरी के सहारे मिटा दिया गया हो। कोर्ट ने मामले की सुनवाई 27 मार्च तक के लिए स्थगित कर दी है। पिछले साल नवंबर में कातिरेसन (65) और मीनाक्षी (53) ने धनुष को अपना बेटा बताते हुए मेलुर की निचली अदालत में याचिका दायर कर मासिक गुजारा भत्ता की मांग की थी। जिस पर सुनवाई करते हुए कोर्ट ने धनुष का मेडिकलल टेस्ट कराने का आदेश दिया था। सोमवार को सोर्ट को सौंपी गई मेडिकल में कहा गया है कि फिलहाल धनुष के कंधे पर कोई तिल नहीं है, लेकिन ऐसा संभव है कि इसे सर्जरी के सहारे मिटा दिया हया हो। दंपती ने यह भी दलील दी थी कि अभिनेता की ओर से दायर जन्म प्रमाणपत्र वास्तविक नहीं है और उसमें उनका नाम और पंजीकरण संख्या का जिक्र नहीं है। सुपरस्टार रजनीकांत के दामाद धनुष ने जनवरी में मेलूर में निचली अदालत में लंबित मुकदमे को रद्द करने की मांग की थी। वहीं दंपति ने खुद को वास्तविक अभिभावक बताते हुए उनसे 65000 रूपये के मासिक गुजारा भत्ता की मांग की है।
​Rekha.Khan@timesgroup.com 'जब वी मेट', 'रॉकस्टार' ,'लव आज कल' और 'हाइवे' जैसी हिट फिल्में दे चुके डायरेक्टर इम्तियाज अली अब 'विंडो सीट' नामक एक यू-ट्यूब चैनल शुरू करने जा रहे हैं। इस चैनल पर वह अपनी पहली पांच मिनट की शॉर्ट फिल्म '#इंडिया टुमॉरो' दिखाएंगे। इम्तियाज की और दो शॉर्ट फिल्में भी तैयार हैं। उनका मानना कि डिजिटल मीडिया की बढ़ती लोकप्रियता के दौर में उन जैसे फिल्मकारों के लिए यह एक सुनहरा मौका है कि वह दुनिया में अपनी किसी फीचर फिल्म की शूटिंग करते हुए अपने आईफोन से पांच मिनट की कोई शॉर्ट फिल्म भी शूट कर लें। पेश है इस बारे में उनसे हुई खास बातचीत : आप जैसे फिल्मकार ने डिजिटल माध्यम को चुनने का फैसला क्यों किया? मेरा मानना है कि आने वाले दिनों में डिजिटल प्लैटफॉर्म एक ऐसा मीडियम बन जाएगा, जिससे हम अपने फोन पर, कंप्यूटर पर प्रति सेकंड ज्यादा से ज्यादा बाइट्स और स्पीड से इन्फॉर्मेशन स्ट्रीम कर पाएंगे। तब हम अधिक से अधिक ऑनलाइन चीजें देख पाएंगे, मगर ऐसे में तब हमें और अधिक कॉन्टेंट की जरुरत पड़ेगी। डिजिटल प्लैटफॉर्म को लेकर जिस तरह से विदेश में बदलाव आया है, ऐसे में जल्द ही इंडिया में भी बदलाव आएगा। डिजिटल कॉन्टेंट और ज्यादा स्ट्रॉन्ग होता जाएगा और जो चीजें हम फिल्मकार पहले नहीं बन पाते थे, अब बना पाएंगे। फिल्म की ढाई घंटे की ड्यूरेशन होती है, एक पूरा सेटअप होता है। आप फीचर फिल्म को 15 मिनट में नहीं बना सकते, मगर बहुत सारी कहानियां ऐसी भी होती हैं, जो कम अवधि की होती हैं और एक खास तरह के दर्शक वर्ग के लिए होती हैं। वे सारी चीजें एक लंबे अरसे से छूट रही थीं। मुझ जैसे फिल्मकारों के लिए यह एक बहुत बड़ा मौका है, जब हम अपने दिल की बात शॉर्ट फिल्मों के जरिए कह पाएंगे। मुझे लगा कि जरूरत है ऐसे माध्यम को टटोलने की। इससे पहले भी मैं आई फोन से शूट करके दो फिल्में बन चुका हूं। मेरी ख्वाहिश है कि इस तरह का एक यू-ट्यूब चैनल हो, जहां मैं ऐसी फिल्में बनाकर दिखा सकूं और जिसका मकसद पैसे कमाना न हो। यहां आप अपनी बात झटपट कह सकते हैं। मूल रूप से मैं इस नए माध्यम को गहराई से समझना चाहता हूं। डिजिटल प्लैटफॉर्म पर सेंसरशिप की कोई प्रक्रिया नहीं होती। उसका कितना फायदा-नुकसान होगा? इसका फायदा बहुत ज्यादा है कि यहां सेंसरशिप नहीं होती, मगर यह समझना भी जरूरी है कि जहां पर सेंसरशिप नहीं होती, वहां हमें खुद सेंसरशिप करनी पड़ती है। अब जैसे आज हमारे यू-ट्यूब चैनल पर रिलीज होनेवाली फिल्म '#इंडिया टुमॉरो' में हमने एक सेक्स वर्कर और एक स्टॉक ब्रोकर की कहानी दर्शाई है, जिसमें दोनों के अंतरंग दृश्य दिखाए गए हैं। हम चाहते तो उसमें लड़की को न्यूड भी दिखा सकते थे, मगर हमने उन्हें कपड़ों में दिखाया है। अगर हम ऐसा नहीं करते, तो हम कहानी के मुख्य मुद्दे से भटक जाएंगे। हमारी कहानी उम्मीद और आशा की बात करती है। आमतौर पर लोग सोचते हैं कि एक सेक्स वर्कर की जिंदगी बहुत खराब या बुरी होती होगी। उसकी जिंदगी खत्म हो गई होगी, मगर यह जरूरी नहीं है। उसकी जिंदगी में भी उम्मीद है। हम सभी कल की उम्मीद पर ही जीते हैं। मगर राम गोपला वर्मा जैसे फिल्मकार ने इस माध्यम पर अपनी इरॉटिक, क्राइम और हॉरर वेब सीरीज 'सिंगल एक्स' को लॉन्च करने का फैसला इसीलिए किया है, ताकि वे सेंसरशिप के पचड़ों से बचकर बोल्ड कॉन्टेंट दिखा सकें? देखिए, आप वेब पर कुछ भी दिखा सकते हैं। आप किसी बिना कपड़ें के किसी औरत को भी दिखा सकते हैं या फिर कोई चुटकुला भी सुना सकते हैं। यह इस बात पर निर्भर करता है कि आप क्या दिखाना चाहते हैं? मुझे डिजिटल प्लैटफॉर्म पर पॉर्न दिखाने में कोई दिलचस्पी नहीं है। जिसे रुचि होगी, वह दिखाएगा। आपकी कहानी में उम्मीद की बात की गई हैं तो आपको निराशा के समय किस चीज से उम्मीद मिलती है? मुझे हताशा या निराशा के वक्त कविताएं और शायरी उम्मीद देती हैं। खासतौर पर मैं फैज अहमद फैज की लेखनी से बहुत प्रभावित हूं। उन्होंने मुझे हमेशा उम्मीद दी है। सुना है कि अपनी फिल्म में आपने सेक्स वर्कर की रियल लोकेशन का इस्तेमाल भी किया है? जी हां। शॉर्ट फिल्म के आखिर में हमने रियल लोकेशन का उपयोग किया है। असल में जब मैंने 'रॉकस्टार' बनाई थी, तब रणबीर के गिटार बजाने वाले दृश्य में हमने इसी रियल लोकेशन का इस्तेमाल किया था। इन्हीं लोगों के साथ मैंने उस गाने की शूटिंग की थी। उस वक्त भी इनसे मिलने का मेरा अनुभव बहुत अलग साबित हुआ था। ये लोग बहुत ही अलग होते हैं। इनका रहन-सहन भी काफी अलहदा होता है। इन्होंने मुझे हमेशा ही सरप्राइज किया है। मुझे लगा कि अपनी इस शॉर्ट फिल्म में मुझे इनके साथ शूटिंग करनी चाहिए। मैंने आखिर के दृश्य अपने आईफोन से शूट किए हैं। इस तरह की वेब फिल्मों या शॉर्ट फिल्मों के लिए आप नए चेहरों को मौका देंगे या स्टार्स को भी आजमाएंगे? नए चेहरे आपसे कैसे संपर्क कर सकते हैं? मैं ऐक्टर को ऐक्टर ही मानता हूं। चाहे वह नया हो या कोई स्टार हो। अब अगर कोई कलाकार स्टार है, तो यह उसकी गलती तो नहीं है। यह माध्यम हर तरह के कलाकरों के लिए है। यहां नए चेहरों का भी स्वागत है और अगर स्टार्स जुड़ें तो और अच्छी बात है। मेरी तरह फिल्मी सितारे भी इस आइडिया को लेकर एक्साइटेड होंगे कि जो चीज वे फीचर फिल्म में नहीं कर पा रहे हैं, वे वेब मूवी में कर सकते हैं। नए चेहरों के लिए यह जरिया बहुत ही कमाल का है। जहां तक नए चेहरों के मुझसे संपर्क करने का सवाल है, तो उन्हें मुकेश छाबड़ा जैसे कास्टिंग डॉयरेक्टर के जरिए आना चाहिए। वैसे आज अपना टैलंट दिखाने के लिए किसी कलाकार को मुंबई आने की जरूरत नहीं है। वह अपनी कला को शूट करके यू-ट्यूब पर डाल सकता है। कई लोगों को इसी तरह डिजिटल मीडिया के जरिए काम मिला है। मगर कला के इस माध्यम में हर कलाकार को संघर्ष से गुजरना पड़ता है। क्या आपको भी संघर्ष करना पड़ा? बहुत और आज भी कर रहा हूं। एक बात कहूं, स्ट्रगल आपका कभी खत्म नहीं होता। हर दौर में संघर्ष का स्वरूप बदल जाता है। सोचता हूं कि क्या अब मैं ज्यादा खुश हूं या पहले ज्यादा खुश था? आपकी तलब बदलती जाती है। वह तलब एक ड्राइविंग फोर्स का काम करती है। मैं मुंबई में मार्केटिंग और फाइनैंस का कोर्स करने आया था। एक साल तो मैं जेवियर्स कॉलेज के हॉस्टल में रहा। फिर हम लड़कों ने परेल में मिंट कॉलोनी में एक अवैध फ्लैट ले लिया था। कई बार हमें पता चलता था कि चेकिंग होने के कारण हम रात को वहां नहीं रह सकते। ऐसे में बस स्टैंड, प्लैटफॉर्म या फिर किसी पार्क में रात बितानी पड़ती थी। कई बार ऐसा भी हुआ कि हम आठ लोग हैं और जेब में केवल दस रूपये हैं। ऐसे में खाने के लिए हम ब्रेड का पैकेट ले आते थे और सभी तीन चार टुकड़ों को खाकर ढेर सारा पानी पी लिया करते थे। इस तरह पेट भरे होने का अहसास होता था। गुजारे के लिए हम इसी तरह की कई ट्रिक्स आजमाया करते थे।
नई दिल्ली 2012 में आई फिल्म 'जन्नत-2' से बॉलिवुड में अपने करियर की शुरुआत करने वाली ऐक्ट्रेस ईशा गुप्ता बीच में कुछ वक्त के लिए बिग स्क्रीन से गायब हो गईं थीं, लेकिन पिछले साल फिल्म 'रुस्तम' से उन्होंने वापसी की और इस साल ईशा 'कमांडो 2' और 'बादशाहो' जैसी फिल्मों में नजर आएंगी। एक खास बातचीत के दौरान ईशा ने अपने करियर में आए ब्रेक के लिए फिल्म इंडस्ट्री में फैले वंशवाद को जिम्मेदार ठहराया। आप भी जानिए, क्या कहा ईशा ने : 'रुस्तम' के बाद 'कमांडो 2' में भी आप मेन हिरोइन बनने के बजाय एक अलग कैरक्टर निभा रही हैं। इस बदलाव की क्या वजह है? मैं 'कमांडो 2' में अपने किरदार के बारे में तो अभी ज्यादा नहीं बता सकती, लेकिन ऐसा नहीं है कि इस फिल्म में मैं हिरोइन नहीं हूं। ऑफकोर्स मैं हिरोइन हूं। जब आप फिल्म करते हैं, तो आपको पता होता है कि आप लीड हैं या नहीं हैं। 'रुस्तम' में मामला अलग था। वहां एक हीरो, एक हिरोइन और एक नेगेटिव किरादर था। इसमें मैं हिरोइन हूं और मैं नेगेटिव नहीं बोलूंगी, लेकिन मेरा किरदार बाकी सब किरदारों को प्यादों की तरह इस्तेमाल करता नजर आएगा। इसलिए मेरे किरदार के बारे में कोई ज्यादा बता नहीं सकता। इससे भी फिल्म में मेरे रोल की इंपॉर्टेंस पता चलती है। वैसे अब टाइम भी बदल रहा है। ऑडियंस भी बदल रही है। ऑडियंस को अब स्मार्ट किरदार चाहिए। हिरोइन के तौर पर भी उन्हें वो टिपिकल कैरक्टर नहीं चाहिए। इधर फिल्म के प्रमोशन में इंपॉर्टेंस न मिलने को लेकर आपकी नाराजगी की खबरें भी आ रही हैं। कितनी सच्चाई है इसमें? नाराजगी की कोई बात नहीं है। मैं आ नहीं पा रही प्रमोशन में। प्रॉब्लम यह है कि 'कमांडो 2' पहले 6 जनवरी को रिलीज हो रही थी, जो कि अब 3 मार्च को रिलीज होगी। उस वजह से मैंने अपनी सभी तारीखें 'बादशाहो' के लिए दे दी थीं। विद्युत जामवाल का बादशाहो में काम बहुत कम है, तो उसका निकलना आसान है जबकि मेरा काम बहुत ज्यादा है, इसलिए मेरे लिए बहुत मुश्किल हो रही है। प्रॉड्यूसर से मेरी लगातार बात भी हो रही है कि प्रमोशन की रणनीति क्या है लेकिन मीडिया को भी गॉसिप चाहिए, क्योंकि सीधे रास्ते से चलने की लोगों को आदत नहीं है, इसीलिए ये गॉसिप्स आ रही हैं। हमारा प्रॉड्यूसर भी बेचारा कह रहा था कि यार! ये सब न्यूज आ रही है, तो मैंने उनसे कहा कि इसमें हम क्या कर सकते हैं। लोगों को कितना रोक पाओगे? फिल्म की दूसरी ऐक्ट्रेस अदा शर्मा के साथ आपकी कैटफाइट और आपके अपसेट होने की खबरें कोरी अफवाहें हैं? पहले तो ये कैट है कौन? मेरे और अदा के साथ में सीन बहुत कम है, इसलिए ऐसा कोई कारण नहीं है कि मैं बोल पाऊं कि हमारी कैटफाइट हो रही है। मैं नवंबर से राजस्थान में हूं, अजय देवगन और इमरान हाशमी के साथ। मैं कोई अपसेट नहीं हूं। जिसे जो खिचड़ी पकानी है, पकाते रहो। हम यहां जैसलमेर, बीकानेर, जोधपुर के महलों, गुंबदों में शूट कर रहे हैं। यहां नेटवर्क तक नहीं मिलता ठीक से इसलिए मेरी किसी से बात तक नहीं हो पा रही है। अगर कोई और ऐक्टर ये न्यूज दे रहा है तो देता रहे। मुझे इस बात की खुशी है कि मेरे प्रॉड्यूसर-डायरेक्टर और मेरे बीच कोई मिस अंडरस्टैंडिंग नहीं है। 'बादशाहो' की शूटिंग का एक्सपीरियंस कैसा रहा? 'बादशाहो' मेरी लाइफ का बेस्ट प्रॉजेक्ट है। पूरी टीम कमाल की है। मैं बहुत खुश हूं कि मुझे इमरान हाशमी के साथ दोबारा काम करने का मौका मिल रहा है। लोगों ने हमारी केमिस्ट्री पसंद की थी। अजय देखने में जितने सीरियस लगते हैं, सेट पर उतने ही मजेदार इंसान हैं। उन्हें नॉलेज बहुत है। मिलन लूथरिया के साथ काम करना तो मेरी विशलिस्ट में शामिल था, तो मैं बहुत खुश हूं कि मेरी वो तमन्ना पूरी हो गई। ईशा 2012 में अपने करियर की शुरुआत करने और 'जन्नत 2', 'चक्रव्यूह', 'राज 3' जैसी कुछ फिल्में करने के बाद आप स्क्रीन से थोड़ी दूर हो गई थीं। इसकी क्या वजह रही? यह दूरी इसलिए रही, क्योंकि मेरे पप्पा प्रॉड्यूसर नहीं हैं और न ही मेरा कोई गॉडफादर है, इसलिए गैप आया। हमारे लिए कौन फिल्में डायरेक्ट या प्रॉड्यूस कर रहा है? ना ही कोई हमें उस तरह के चांस देता है, इसलिए जिन डायरेक्टर्स-प्रॉड्यूसर्स ने मुझे चांस दिया, मैं उनकी बहुत आभारी हूं। शुरुआती दौर की फिल्मों के बाद वैसे ऑफर नहीं आए जैसी फिल्मों की मुझे उम्मीद थी क्योंकि उन फिल्मों में इंडस्ट्री वालों को ही काम मिल रहा था। आपका कहना है कि आपको आउटसाइडर होने के कारण अच्छे रोल मिलने में दिक्कत आई। फिर आपने 'रुस्तम' से वापसी का रास्ता कैसे तलाशा? बिल्कुल। आउटसाइडर होने के कारण मुश्किल होती है। एक स्टारकिड के लिए काम मिलना बहुत आसान होता है। उनकी एक फिल्म फ्लॉप होती है, तो दूसरी प्रॉड्यूज कर दी जाती है। आप अगर इंडस्ट्री से हैं और कुछ गलत बोल देते हैं, तो पूरी इंडस्ट्री आपके साथ आ जाती है। अगर आप आउटसाइडर हैं, तो सपॉर्ट पाना बहुत मुश्किल है, जब तक कि आप कोई बड़ा नाम ना हों। रही बात वापसी की, तो एक तो मैं हार मानने वालों में से नहीं हूं। दूसरे, कुछ ऐसे प्रॉड्यूसर्स भी हैं, जो नए और बाहर के टैलंट में इनवेस्ट करते हैं, इसलिए मैं उन फिल्ममेकर्स की आभारी हूं। वैसे भी हर फिल्म में आप उन्हीं तीन-चार लोगों को तो नहीं ले सकते ना'।
Upma.Singh@timesgroup.com अमिताभ बच्चन 73 साल की उम्र के बावजूद फिल्म इंडस्ट्री के सबसे ऐक्टिव, सबसे व्यस्त अभिनेता हैं। पिछले साल जहां फिल्म 'पीकू' में उनकी ऐक्टिंग का डंका चारों ओर बजा, वहीं इस साल की शुरुआत में उनकी थ्रिलर फिल्म 'वजीर' ने तारीफें बटोरीं। इनके बावजूद अमिताभ यही कहते हैं कि उन्हें अब भी बहुत कुछ सीखना है। भले ही लोग उन्हें ऐक्टिंग का इंस्टिट्यूट मानें, लेकिन वह खुद नई पीढ़ी के कलाकारों से सीखते रहते हैं। जल्द ही सुजॉय घोष की थ्रिलर फिल्म 'तीन' में नजर आने वाले 'एवरग्रीन लर्नर' अमिताभ बच्चन से हमने की खास बातचीत : 'तीन' का ट्रेलर 2 मिलियन से भी ज्यादा बार देखा जा चुका है। क्या कुछ खास है इस फिल्म में? यह एक कोरियन फिल्म का रीमेक है। सुजॉय पहले कोई और फिल्म बनाना चाह रहे थे मेरे साथ। उसकी तैयारी जब हो रही थी तो सुजॉय ने कहा कि हमारे पास एक और आइडिया है और जब इसकी कहानी उन्होंने मुझे सुनाई तो मैंने कहा कि हमें यह फिल्म करनी चाहिए, क्योंकि मुझे लगा कि एक सुंदर कहानी है और यह ज्यादा दिलचस्प बन सकती है। कहानी एक वृद्ध परिवार की है, जिसकी पोती के साथ एक दुर्घटना हो जाती है। मेरा किरदार एक एंग्लो बंगाली है। उसका नाम जॉन बिस्वॉस है। कलकत्ते में रहता है। रिटायर्ड आदमी है। कमजोर है। कष्ट यह है कि वह जानना चाहता है कि उसकी पोती के साथ जो दुर्घटना हुई है उसके पीछे कौन लोग हैं। उसका एक प्रयत्न रहता है कि वह पता करे कि क्या हुआ था। 'तीन' डायरेक्टर रिभु दास गुप्ता की पहली फिल्म है। आपके साथ दो युवा कलाकार विद्या बालन और नवाजुद्दीन सिद्धिकी भी हैं। नए डायरेक्टर या नई टीम के साथ काम करने का अनुभव कैसा रहता है, जबकि पूरी इंडस्ट्री आपको ऐक्टिंग का इंस्टिट्यूट मानती है? देखिए, हम इतने गुणी या ज्ञानी नहीं है। हमारे लिए भी हर दिन एक परीक्षा होती है। हम रात भर सो नहीं पाते हैं कि अगले दिन जाना है काम पर। कैसे होगा ये सीन? ये सारी जो विचारधाराएं होती हैं वह हमें परेशान करती हैं। वैसे, हम ऐसा मानते हैं कि यह जो परेशानी है वह अच्छी परेशानी है। हमें प्रयत्न करना चाहिए कि हम जो करने जा रहे हैं वह सही हो। फिर साथ में जब ऐसे कलाकार हों, जो इतने सक्षम हैं और इतने खूबसूरत तरीके से काम करते हैं तो उनके सामने यह भय भी रहता है कि कहीं हम कुछ गलत न कर दें। हम उनसे सीखते हैं। मैं ऐसे नहीं सोचता कि मैं बड़ा तीस मार खान हूं। ऐसा न तो मेरा स्वभाव है, न मुझे लगता है कि हममें से कोई ऐसा सोचता है, क्योंकि जो कलाकार हमारे सामने खड़ा होता है, उसका योगदान हमारे परफॉर्मेंस पर बहुत अधिक होता है। अगर वह सही नहीं कर रहा है तो आप सही नहीं दिखेंगे। नई पीढ़ी का कोई ऐसा कलाकार है, जिसके साथ आप काम करना चाहते हों? बिल्कुल, सबके साथ। रणबीर कपूर को ले लीजिए, या रणवीर सिंह को ले लीजिए, आलिया भट्ट को ले लीजिए, वरुण धवन को ले लीजिए। मैं इन सबके साथ काम करना चाहूंगा। ये सब बड़े स्टार हैं, लेकिन अगर अवसर मिले तो मैं इन लोगों के साथ जरूर काम करना चाहूंगा। आपने इस फिल्म के लिए स्कूटर चलाना सीखा। इस उम्र में कुछ नया सीखने का एहसास कैसा रहा? स्कूटर यूनिवर्सिटी में चलाया करते थे हम, लेकिन इतना अच्छा चलाना आता नहीं था। सन 1958-59 की बात है। हमने मोटसाइकिल वगैरह भी नहीं चलाई। मोटरसाइकिल तो यहां जब फिल्मों में आए तब हमें चलाने का अवसर मिला। जब इसमें कहा गया कि स्कूटर चलाना है तो मुसीबत आ गई सिर पे। मैंने कहा, भईया एक स्कूटर हमको दे दो। फिर हमने अपने से एक स्कूटर लिया और रात को उसे चलाना सीखते थे। कलकत्ते में भी सुबह-सुबह खाली मैदान में जाकर सीखते थे, ताकि जब शॉट हो तो रीयल लगे। कुछ और भी है जो आप सीखना चाहते हैं? बहुत कुछ सीखना चाहता हूं। अगर कोई इंस्ट्रूमेंट मैं बजा सकूं, पियानो है, सितार है, भाषाएं हैं, जो सीखना चाहता हूं। यहां महाराष्ट्र में रहते हुए इतने साल हो गए, लेकिन अभी तक मराठी नहीं सीख पाया हूं। समझ लेता हूं, लेकिन बोल नहीं पाता हूं। विदेशी भाषाएं हैं या अपने ही देश की भाषाएं ही सीख जाऊं। तमिल है, तेलुगू हैं, मलयालम है। ए.आर. रहमान ने हमें बताया था कि ग्रैमी और ऑस्कर जैसे तमाम अवॉर्ड्स जीतने के बाद अब वह देश में म्यूजिशियंस की नई पीढ़ी को तैयार करना चाहते हैं। आप भी दो सौ से ज्यादा फिल्में और तमाम अवॉर्ड्स अपने नाम कर चुके हैं। आप अब खुद से क्या उम्मीद रखते हैं? रहमान बहुत योग्य हैं और उनकी सोच जो है, वह बहुत ही प्रशंसनीय है क्योंकि वह केवल अपने बारे में नहीं सोच रहे, आने वाली पीढ़ी के बारे में भी सोच रहे हैं। मुझमें इतने गुण नहीं है कि मैं औरों को सिखा सकूं, मैं अभी तक खुद ही सीख रहा हूं तो मैं यह काम नहीं कर सकता। मेरी सोच यह है कि जब तक सांस ले रहे हैं, तब तक अगर काम मिलता रहेगा तो करते रहेंगे और जब काम ले लिया है तो उसको पूरी तरह निभाएंगे। ऐसा नहीं है कि उसमें मन नहीं लगाऊंगा। क्योंकि मेरा मानना है कि अगर मन नहीं लगाना है तो काम मत कीजिए। आप फिल्म इंडस्ट्री के दो दौर का हिस्सा रहे हैं। दोनों में क्या अंतर पाते हैं? मेरे लिए सिर्फ दो दौर नहीं है। मेरे लिए तो प्रतिदिन एक दौर है। प्रत्येक वर्ष, प्रत्येक दशक में मुझे अलग-अलग निर्माता-निर्देशकों के साथ काम करने का सौभाग्य प्राप्त हुआ। यह सिलसिला अब तक चल ही रहा है। मैं भाग्यशाली हूं कि लोग अब भी मेरे साथ काम करना चाहते हैं। अंतर बस उम्र का है। तब जवान थे, अब वृद्ध हो गए हैं। बहुत सी चीजें हैं, जो अब नहीं कर पाते। इसको समझ लिया है कि ये अब नहीं हो पाएगा। अब पहले की तरह दौड़ नहीं पाएंगे। जिस तरह से फाइट वगैरह करते थे, वह अब नहीं कर पाएंगे। अब इसी फिल्म 'तीन' में एक सीन में दौड़कर किसी को मारना था। मार तो दिया, पर गिर पड़े और हड्डी टूट गई। तो समझ गए हैं कि भाई, अब उम्र हो गई है। अब यह सब नहीं होगा। आपने किस नए कलाकार से सीखा और क्या सीखा? नवाज से। नवाज को आप देखिए, तो आपको लगेगा नहीं कि व कोई परफॉर्मेंस या ऐक्टिंग कर रहे हैं। ऐसा लगेगा कि यह सीन ऐसे ही होगा। इतना स्वाभाविक है उनका बात करने का, काम करने का तरीका। कैमरे के सामने अभिनय करते हुए भी अभिनय न करना, यह बहुत बड़ा गुण होता है। हमने उनसे यही सीखा।
गोविंदा अपनी कॉमिडी और जोरदार डांस के लिए मशहूर रहे हैं, लेकिन कई साल से उनके सितारे ज्यादा बुलंद नहीं रहे। गोविंदा इसे कुछ अपनी किस्मत मानते हैं और कुछ इंडस्ट्री वालों की जलन और डर का नतीजा, जिन्होंने कॉम्पिटिशन से बचने के लिए उन्हें किनारे कर दिया। एक अर्से बाद मेन लीड हीरो के तौर पर फिल्म 'आ गया हीरो' लेकर आ रहे गोविंदा ने हमसे शेयर की अपने दिल की बात : इंडस्ट्री में अक्सर लोग आपके वाले अंदाज की कमी की बात करते हैं। कहा जाता है कि गोविंदा वाला स्पेस खाली है। आपकी क्या राय है? जबर्दस्ती, जिद करके खाली कराया गया है उस स्पेस को। सिर्फ उसी स्पेस को खाली बनाया गया है। मैं भी बहुत से लोगों की तारीफ पढ़ता हूं कि यह गोविंदा की तरह करता है, पर गोविंदा बहुत साल से दिखाई नहीं दे रहा है। मेरा मानना है कि किसी ने बहुत सोची-समझी प्लानिंग की है, क्योंकि जो लोग फिल्म में पैसा लगाते हैं, वही मेरे खिलाफ हो गए थे। फाइनैंस ही नहीं करते थे मुझे। मैंने अच्छा काम किया, तो उसको पर्दे पर दिखाया नहीं। अगर दिखाया, तो उसको ठीक से नहीं दिखाया। वह चाहे ऐड हो, फिल्में हो या स्टेज हो। मैंने देखा कि मुझे अपमानित करने की भी कोशिश होती है और बड़ा आनंद लेकर वे लोग ऐसा करते हैं। बहुत सारे ऐसे ऐक्टर्स हैं, स्टार्स हैं या फिल्म लाइन के लोग हैं, जो इसमें शामिल रहे हैं। आप इसकी वजह क्या मानते हैं? कॉम्पिटिशन और जलन। ये होता है फिल्म लाइन में। कुछ भाग्य भी होता है। मुझे कभी किसी का बड़ा सपोर्ट नहीं मिला। मैं वन मैन शो रहा हूं हमेशा। मेरा नेचर ही ऐसा है कि मैं कभी किसी लॉबी का हिस्सा नहीं रहा। यहां जो यह सम्मान मिलता है, उसकी भी एक पूरी प्लानिंग होती है। एक सेटअप क्रिएट किया जाता है। जो लोग सेटअप पर वर्क नहीं करते हैं, वे लोग कामयाब नहीं होते हैं। अगर आप चाहते हैं कि आप हाथी बनें, तो आप झुंड में चलें। यहां सारे हाथी झुंड में एक-दूसरे की पूंछ पकड़कर चलने लगते हैं। जब झुंड में चलने लगते हैं, तो तारीफ मिलने लगती है। हम लोगों ने कभी इस पर वर्क नहीं किया। क्या इसी वजह से आपने खुद फिल्म बनाने की सोची? इसकी शुरुआत तब हुई, जब डेविड धवन ने कई साल पहले अचानक मेरे साथ पिक्चर बनाने से इनकार कर दिया। डेविड ने कहा, मैं नहीं करूंगा काम, गोविंदा को कहो कि जो भी छोटा-मोटा रोल मिलता है, कर ले। उसकी वह भाषा जब मेरे कान में पड़ी, तो मुझे विश्वास नहीं हुआ। फिर यह अहसास हुआ कि वह अपने बेटे को हीरो बनाने वाला है, इसलिए मुझसे पहले ही बात करनी छोड़ दी उसने। फिर वह अपने बेटे को लेकर शाहरुख खान के पास गया, क्योंकि शाहरुख खान तब बहुत सक्सेसफुल थे। मैं और सलमान सोचने लगे कि काम तो इसने सारी जिंदगी हम लोगों के साथ किया, पर बेटे को शाहरुख के यहां ले गया तो कहीं तो शाहरुख ज्यादा अच्छा आदमी है या ज्यादा पढ़ा-लिखा है और हमारी पढ़ाई अच्छे से पूरी नहीं हुई है। सलमान ने तो फिर हिट फिल्में दे दीं, क्योंकि उसके साथ उसके पिता जी, उसके भाई, घर-परिवार वाले खड़े हो गए। मैं अकेला पड़ गया और अकेले इस इंडस्ट्री में सर्वाइव करना आसान नहीं है। इसलिए मुझे काफी साल लग गए पिक्चर बनाने में। इस बीच कितने लोगों ने मुझे आंखें दिखाई, कितने लोगों ने बीच में काम छोड़ दिया, कितने लोगों ने इंसल्ट की, वह अलग कहानी है। अपने कमबैक के लिए आपको 'आ गया हीरो' ही क्यों परफेक्ट फिल्म लगी? 'आ गया हीरो' एक पुलिस इंस्पेक्टर की कहानी है, जो अलग-अलग किरदार निभाता है, ये पता लगाने के लिए कि शहर में क्या हो रहा है। वह ऐक्टिंग करके अलग-अलग केस सॉल्व करता है। इसका मेसेज यह है कि हम सब जीरो से शुरू करते हैं। सही फैसले लीजिए और हीरो बन जाइए। इस फिल्म को करने की वजह यह रही कि मैं सिर्फ कॉमिडी फिल्म नहीं करना चाहता था। फिल्म में कॉमिडी होनी चाहिए, लेकिन सिर्फ कॉमिडी फिल्म नहीं होनी चाहिए, क्योंकि कॉमिडी अब टेलिविजन पर आ गई है और बहुत पावरफुल तरीके से आ गई है। टीवी पर बहुत अच्छी कॉमिडी लिखी जा रही है। फिल्मों में कॉमिडी लिखने के लिए अब वैसे लोग उपलब्ध नहीं हैं। कॉमेडी की बात करें, तो आपको लगता है कि इस जॉनर के साथ थोड़ा सौतेला व्यवहार होता है। मसलन, सीरियस किरदार हो तो तारीफ और अवॉर्ड आसानी से मिल जाते हैं। मुझे तो लगता है कि अवॉर्ड न मिले तो अच्छा ही है। इससे कॉमेडियंस सोचेंगे तो कि क्यों उनके लिए अलग कैटिगरी बना दी गई है। जब मुझे ज्यादातर अवॉर्ड मिलने लगे, तो एक अलग कैटिगरी बना दी गई 'बेस्ट ऐक्टर इन कॉमिडी' की। अब आपके बेटे भी फिल्म लाइन में आ रहे हैं। उनको क्या सीख दी है आपने? मैंने उन्हें यही कहा कि भैया, यहां किसी अच्छे ग्रुप का हिस्सा बनना ज्यादा महत्वपूर्ण है। इसके अलावा सही समय पर, सही जगह पर, सही फैसला लेना बहुत जरूरी है। बाकी, वे खुद बहुत पढ़े-लिखे और समझदार हैं और ऐक्टर तो अच्छे हैं ही। उन्हें यह समझ आ चुका है कि अच्छी ऐक्टिंग करें, अच्छा डांस करें, गाना गाएं, फाइट करें, ये सब छोटा सा हिस्सा है। कमाल का हिस्सा वह है कि आप जिस घर-परिवार का हिस्सा हैं, वह आपके विरोध में न रहे। बीच में दोस्त सलमान खान से भी आपकी अनबन की खबरें आई थीं। नहीं, सलमान बहुत अच्छा दोस्त है मेरा। उसने मुझे पिक्चर भी ऑफर की थी। मैंने नहीं की, क्योंकि मुझे सब्जेक्ट अच्छा नहीं लगा। वह चाह रहे थे कि मैं वह फिल्म करूं। उनके साथ कोई अनबन नहीं है। वह हमेशा मेरा अच्छा दोस्त रहा है।
कपिल शर्मा अपने नए कॉमिडी शो के साथ वापसी के लिए तैयार हैं। शाहरुख खान के साथ इस शो का पहला एपिसोड शूट करने दिल्ली आए कपिल से प्रशांत जैन ने खास बातचीत की: आपने अपने नए शो का पहला एपिसोड दिल्ली में ही क्यों शूट किया? कहीं तो शूट करना ही था। इसलिए हमने दिल्ली में शूट करने का फैसला किया। दरअसल, हम लोग अभी यूएस-कनाडा गए थे। वैंकूवर में इस तरह के शोज में 15-15 हजार का क्राउड होता है। वहां का नजारा देखकर मैं खुद हैरान था। फिर मुझे खुद भी लाइव में मजा आता है। स्टूडियो में एक लिमिटेड ऑडियंस होती है। पहले शोज में 40-50 से ज्यादा ऑडियंस नहीं होती थी, लेकिन ये भी मैंने ही अपने शोज में शुरू किया था कि करीब 250 लोग हों। मैं टीवी के लिए तो शो कर ही रहा हूं, लेकिन मेरी कोशिश होती है कि ये 250 लोग भी खुश जाएं। अगर मैंने इन 250 के चेहरे पर मुस्कान ला दी, तो बाकी टीवी पर देखने वाले लाखों लोग खुद खुश हो जाएंगे। आजकल सब जगह इन्टॉलरेंस की बात हो रही है। आप क्या कहेंगे इस पर? इन्टॉलरेंस सिर्फ एक शब्द है, जिसकी मार्केटिंग अच्छी तरह से की गई है। इसके सिवा और कुछ नहीं है ये। मैंने तो अब से पहले कभी ये शब्द सुना भी नहीं था। जैसे बाबाजी का ठुल्लू को हमने हंसी-मजाक में बोल दिया था और वह भी बहुत फेमस हो गया। इसी तरह इस इन्टॉलरेंस को भी इसी तरह फेमस किया गया कि इन्टॉलरेंस हो रही है, इन्टॉलरेंस हो रही है। अब तो इस शब्द का इतना मजाक उड़ गया है कि आप किसी को बोल दो, तो सामने वाला हंसने लगता है। पिछले दिनों आमिर भी देश छोड़ने की बात पर काफी विवादों में आ गए थे? मुझे नहीं पता कि उन्होंने वह बात किस संदर्भ में कही थी। लेकिन मुझे इन सब चीजों के लिए टि्वटर पर इतने सारे बेवकूफ लोगों की एंट्री होना जिम्मेदार है। इनका अकाउंट बनने से पहले से उनका लाइसेंस बनना चाहिए, जिस तरह कोई वीइकल ड्राइव करने से पहले बनवाना पड़ता है। कल मैं टि्वटर पर देख रहा था कि किसी ने ओबामा को ट्वीट किया था कि पाजी मेरा वीजा नहीं लग रहा है, प्लीज लगवा दो जरा। ओए तेरी हिम्मत कैसे हुए सीधे ओबामा को अप्रोच करने की? आजकल ऐसी बेवकूफाना सोच वाले कुछ लोग मिल किसी भी चीज को गलत सही बता कर ट्रेंड कर देते हैं और वह खबरों में आ जाता है। यह गलत है। आप अपना ध्यान रखो। तुमने नया-नया फोन लिया है और उस पर टि्वटर डाला है और अब तुझे देश की चिंता हो रही है। मुझे लगता है कि अगर हर आदमी अपने काम पर फोकस कर ले, तो ये देश वैसे ही सुधर जाएगा और इन्टॉलरेंस टाइप की चीजें कभी सामने ही नहीं आएंगी। ये वे वेल्ले लोग हैं, तो जिनके पास कोई काम नहीं है, वे ही ऐसे फालतू काम करते हैं। क्या आप कॉमिडी के अलावा कुछ और भी करने की प्लानिंग कर रहे हैं? मुझे अपनी चलती हुई दुकान को बंद करके दूसरा शोरूम खोलने का कोई शौक नहीं है। सीरियसली बोलूं, तो मैंने पहले कॉमिडी की ही नहीं थी। मैं कॉमिडी से अलग चीजों को छोड़कर आया हूं। पहले हम लोग सीरियस थिअटर करते थे, लेकिन उसमें न नाम मिला और न पैसा। फिर ये शुरू हो गया। शायद किस्मत ने मेरे लिए यह प्लान किया था। आजकल लोग हंसना चाहते हैं और मैं उन्हें हंसाना चाहता हूं। दरअसल, कॉमिडी अकेली ऐसी चीज है, जिसका रिऐक्शन आपको लोगों के चेहरों पर हंसी के साथ तुरंत मिलता है। जबकि कोई सीरियस फिल्म देखकर निकले लोगों के चेहरे को आप जज नहीं कर सकते कि वह मन में उसे अच्छी सोच रहा है या खराब। हालांकि इसमें मेहनत काफी लगती है, क्योंकि हर हफ्ते इतना कंटेंट तैयार करना पड़ता है और बदले में आपको प्यार मिला है। दिल्ली एयरपोर्ट पर एक बुजुर्ग लेडी ने मुझे देखकर सीधे झप्पियां डाल दीं और मेरी नाक पकड़कर बेहद खुश हुईं। यह लोगों का मुझे लेकर नैचरल प्यार है। आजकल कॉमिडी करते वक्त क्या ज्यादा कॉन्शस रहना पड़ता है कि कहीं किसी को ठेस ना लग जाए? बिल्कुल आजकल कॉमिडी करते बहुत कॉन्शस रहना पड़ता है, वरना जेल हो जाती है। मुझे लगता है कि लोगों को थोड़ा कूल होने की जरूरत है। हम अपनी इतनी एनर्जी यह सोचने में ही लगा देते हैं कि फलां ने मुझे कहा। क्यों नहीं हम कॉमिडी को हल्के-फुलके तरीके से ले लेते। फॉरन में देखिए वे अपने भगवान का भी मजाक बना लेते हैं और अपने प्रेजिडेंट का। फिर भी हम इस बात का ध्यान रखते हैं कि किसी के धर्म के बारे में कुछ गलत ना बोल दें, जिससे उन्हें बुरा न लग जाए। इंडिया एक ऐसी कंट्री है, जहां पर सबसे ज्यादा धर्म के लोग रहते हैं। कोई कितना भी कहे कि यहां इन्टॉलरेंस है, लेकिन हम मिल-जुलकर रहने की मिसाल हैं। आप देख लीजिए कि अगर किसी देश में सिर्फ क्रिस्चन या मुस्लिम ही रह रहे हैं, तो भी उनके बीच क्लैश हो जाते हैं। लेकिन इंडिया में हम ईद-दीवाली साथ में मनाते हैं। आपको नहीं लगता कि आजकल कॉमिडी शो काफी ज्यादा हो गए हैं? कॉमिडी इंडस्ट्री बहुत बड़ी है। इसमें सबके लिए काम है और खुला निमंत्रण है। जो अच्छा काम करेगा, लोग उसे देखना पसंद करेंगे। हम लोग काम करते हैं, तो हमें टेंशन होती है। लेकिन अगर कोई और हमसे अच्छा बना सकता है, तो वह भी बनाए। और रही बात ज्यादा शोज की, तो मैं टीवी इतना देख नहीं पाता हूं। इसलिए यह सब मेरी जानकारी में नहीं है। दरअसल, मुझे टाइम बहुत कम मिल पाता है। मेरी जहां तक जानकारी है, उसके मुताबिक कॉमिडी शो अभी इतने ज्यादा नहीं है, बल्कि ये और ज्यादा होने चाहिए। आज आप कोई भी न्यूज चैनल या जीईसी चैनल लगाते हैं, तो उन पर नेगेटिव चीजें ज्यादा आती हैं। मैं एक सीरियल क्राइम पेट्रोल देखता था, जो कि सत्य घटनाओं पर आधारित हैं। मैं मानता हूं कि ये चीजें समाज में मौजूद हैं, लेकिन ये कितनी नेगेटिविटी छोड़ती हैं कि फलां ने अपने पति को मार दिया और फलां ने अपनी पत्नी को मार दिया। मुझे इन्हें लगता है कि इनका लोगों पर क्या असर होगा। मुझे कई लोग ऐसा बोलते हैं कि जब हम थक-हार कर काम से घर लौटते हैं और टीवी पर कुछ मजेदार देखने को मिल जाए, तो हमें नींद बढ़िया आती है। मैं इसी फंडे पर काम करता हूं कि अगर रात को सोने से पहले आदमी की जिंदगी में थोड़ी खुशी आ जाए, तो उसे नींद अच्छी आती है। बाकी अगर दूसरे कॉमिडी शो भी ऐसा कर रहे हैं, तो मुझे इससे कोई फर्क नहीं पड़ता। सब अपना- अपना काम कर रहे हैं। फिल्म प्रमोशन के लिए स्टार्स कॉमिडी शोज में जाते हैं। कॉमिडी शोज की संख्या ज्यादा हो जाने पर उनके लिए ऐसा कर पाना काफी मुश्किल हो जाएगा? मेरा अपना एक स्टाइल है। इसे आप मेरी लिमिटेशन भी कह सकते हैं कि मुझे एक सुपरस्टार को किस तरह अपने शो में पेश करना है। हर किसी का दिमाग अलग-अलग है। जो दूसरा शो है, उसका अपना अलग कॉन्सेप्ट है और उनकी अपनी अलग टीम और क्रिएटिवटी है। वे अपने तरीके से करेंगे और हम अपने तरीके से करेंगे। ये डिपेंड करता है कि जो स्टार हमारे गेस्ट बनकर आ रहे हैं, उन्हें कहां पर ज्यादा मजा आ रहा है। बेशक, आजकल फिल्में बनाने से ज्यादा फिल्मों का प्रमोशन करना ज्यादा मुश्किल हो गया है। आपकी फिल्म किस किसको प्यार करूं को अच्छा रिस्पॉन्स मिला। आगे क्या इरादा है आपका? मेरी दूसरी फिल्म को लेकर बातचीत अभी शुरुआती दौर में है। उस पर बात करना ठीक नहीं होगा। मैं फिल्में भी करूंगा, लेकिन फिल्म मेरा सेकंड ऑप्शन है। जैसे फिल्म वाले टीवी के लिए करते हैं कि अगर एक फिल्म के बाद दूसरी नहीं है, तो दूसरी से पहले टीवी में आ जाते हैं। मेरा गुजारा तो टीवी से चल ही रहा है। दूसरी बात यह है कि मेरी फिल्म हिट होने की वजह यही है कि मेरा पब्लिक के साथ कलेक्शन अच्छा है। लोगों को लगता है कि यह हममें से निकला एक आदमी है, जो हंसी-मजाक खूब करता है। इसकी फिल्म आ रही है, तो उसे देखने जरूर जाना है। मैं एक सीजन कॉमिडी करूंगा और बीच में एकाध फिल्म भी करूंगा। इस तरह मुझे मजे से काम करना है। लेकिन टीवी वाले फिल्मों में जाकर टीवी को भूल जाते हैं? ये अलग-अलग चीजें हैं। कोई कहता है कि जो टीवी से फिल्मों में जाता है, वह चल नहीं सकता। अब चल गया, तो कहते हैं कि वह टीवी को भूल जाता है। ये सब कुछ नहीं है। मेरा मानना है कि जो भी काम करो, दिल से करो और मन लगाकर करो, तो सब अच्छा होगा। आजकल ज्यादातर लोग ऐसे होते हैं, जो रोजाना टीवी देखते हैं और महीने में एक बार फिल्म देखते हैं। वहीं मेट्रो सिटीज के रहने वाले हर वीकेंड पर फिल्म देखते हैं। फिर चाहे कोई भी फिल्म हो। जबकि टीवी ऐसी चीज है, जिसके लिए आपको कहीं नहीं जाना। इस आप हर वीकेंड लोगों के घरों पर पहुंच जाते हैं। बड़े-बड़े बॉलिवुड स्टार्स भी टीवी पर आ रहे हैं। फिर चाहे अमिताभ बच्चन साहब हों, शाहरुख भाई हों या सलमान भाई। सभी टीवी शोज में काम करते हैं, क्योंकि लोगों से जुड़ने का इससे अच्छा तरीका कोई और नहीं है।
Prashant.Jain@timesgroup.com सूखे से पीड़ित किसानों की मदद के लिए बॉलिवुड सितारे आगे आ रहे हैं। ओम पुरी ने भी 'प्रॉजेक्ट मराठवाड़ा' फिल्म में एक गरीब किसान का रोल किया है और उन्होंने ने हमसे खास बातचीत की : फिल्मी खबर पढ़ें सीधे फेसबुक पर, लाइक करें NBT Movies किसानों की समस्या का समाधान क्या है? मेरा मानना है कि सबसे पहले हमारी ब्यूरोक्रेसी को सुधारने की जरूरत है। वे मुस्कराहट से नहीं मानेंगे मोदी साहब। आप सरदार पटेल बनिए और डंडा चलाइए। वह भी गुजरात के ही थे। इसके अलावा देश के बाकी नागरिक भी इस्लाम के जकात की तरह अपनी आमदनी का एक हिस्सा अपने भाइयों की मदद के लिए दे सकते हैं। हालांकि, मेरा यह भी मानना है कि लोग ऐसा करने के लिए खुशी-खुशी राजी हो जाएंगे, लेकिन असल परेशानी इस बात की है कि आपको लोगों को इस बात का यकीन दिलाना होगा कि उनका पैसा सही जगह जा रहा है। दरअसल, हमारे यहां मुआवजा बांटने का सिस्टम सही नहीं है, इसलिए सरकार को उसे सुधारना होगा। फिल्म का नाम प्रॉजेक्ट मराठवाड़ा क्यों रखा? मराठवाड़ा पिछले दिनों किसानों की आत्महत्या की वजह से काफी चर्चा में रहा है, इसलिए हमने अपनी फिल्म का नाम प्रॉजेक्ट मराठवाड़ा रखा है, लेकिन फिल्म सभी किसानों की बात करती है, क्योंकि किसानों का दर्द अलग-अलग नहीं होता। आज पूरे देश में किसान आत्महत्या कर रहे हैं। मेरे लिए हैरानी की बात है कि पंजाब तक में किसानों ने आत्महत्या की है, जबकि वहां पर पानी की भी कमी नहीं है। इन आत्महत्या करने वाले किसानों में एक चीज कॉमन है कि ये छोटे किसान हैं। इनकी 2-3 एकड़ जमीन के भरोसे उनका पूरा परिवार है। यह बड़े शर्म और अफसोस कि बात है कि इतना बड़ा मुल्क जो कि संपन्न है और जिसके पास जरूरत से ज्यादा खाना है। वहां पर हिंदुस्तान के करोड़ों लोगों का पेट भरने वाले किसान को आत्महत्या करनी पड़ रही है। जब कोई किसान आत्महत्या कर लेता है, तो विधायक जाकर उसके लिए मुआवजा अनाउंस कर देते हैं, लेकिन उसे इसे पाने के लिए क्लर्कों और बाबूओं के चक्कर काटने पड़ते हैं। ब्यूरोक्रेसी को वह मुआवजा जल्द से जल्द देना चाहिए, लेकिन वे बिना अपना हिस्सा लिए उसे जारी नहीं करते। ये उस किसान की बेइज्जती है, जिसकी हम रोटी खाते हैं। किसान की खराब स्थिति के लिए आप किसे जिम्मेदार मानते हैं? सरकार की नीतियों और किसानों की मेहनत की वजह से आज देश में जरूरत से ज्यादा खाना है। जब मैं कॉलेज में था, तब हमारे पास पर्याप्त गेंहू नहीं हुआ करता था और अमेरिका से लाल गेंहू हमें भीख में मिला करता था। तब शास्त्री जी ने 'जय जवान, जय किसान' का नारा दिया था। उसकी वजह से आज चीजें काफी बदल गई हैं, लेकिन वक्त के साथ हम 'जय जवान, जय किसान' भी भूल गए। हमारी पीढ़ी को इसका जरूर पता है, लेकिन अगली पीढ़ी को नहीं। यह बेहद दुख की बात है। आज के बच्चों को भी जवान और किसान की वैल्यू पता होनी चाहिए। गांव में सरपंच की यह जिम्मेदारी होनी चाहिए कि अगर किसी किसान की हालत ठीक नहीं है, तो वह उसकी मदद करे। महंगाई बढ़ती जा रही है और साथ में किसानों की आत्महत्या का आंकड़ा भी। मैंने भी इस बार बीजेपी को वोट दिया था। पहले हमेशा कांग्रेस को देता था, लेकिन अबकी बार मैंने बदलाव के लिए वोट दिया था। मैं मानता हूं कि मोदी जी देश के लिए काम कर रहे हैं। अभी तक कोई घोटाला सामने नहीं आया है, लेकिन उनकी रफ्तार बहुत धीमी है। लोगों के दिमाग में सवाल उठने लगे हैं। हो सकता है कि किसी लेवल पर डिवेपलमेंट चल रही हो, लेकिन लोगों को उसका आइडिया तब तक नहीं लगेगा, जब तक उन्हें उसका डायरेक्ट फायदा नहीं मिलेगा। आप देखिए दाल 200 रुपए किलो हो गई है। सब्जी 100-120 किलो हो रही हैं। ऐसे में, मजदूर तबका तो छोड़िए, मिडिल क्लास की भी हाल खस्ता है। मैंने खुद पिछले दिनों बाजार से तोरई खरीदी, जो कि 120 रुपए किलो थी। अब आप खुद ही बताइए कि कोई मिडल क्लास का आदमी तोरई खा सकता है? बॉलिवुड वाले भी किसानों की मदद के लिए आगे आ रहे हैं। जो बॉलिवुड स्टार्स सूखा पीड़ित किसानों की मदद के लिए आगे आए हैं, मैं उनकी तहेदिल से सराहना करता हूं। उन्होंने यह कदम उठाया और उनकी परेशानी को समझा। मैं खुद भी चैरिटी करता हूं और अक्सर गरीब लोगों की मदद करता हूं, लेकिन यह समुद्र में पानी की बूंद के बराबर होगा। ऐसा नहीं है कि सूखा पहली बार पड़ रहा है। ऐसा तो हर साल होता है। जिस तरह हम जंगल और पेड़ काट रहे हैं, तो यह हर साल जारी रहेगा। अगर हम अगले साल इससे बचना चाहते हैं, तो हमें अभी से प्रयास शुरू करने होंगे। मसलन काफी पहले हमने नदियों को जोड़ने की बात की थी, लेकिन उस पर अभी तक हम आगे नहीं बढ़ पाए। इसके अलावा, सरकार किसानों की बेहतरी के लिए उनका बीमा भी करा सकती है। अगर उसकी फसल किसी वजह से बर्बाद हो जाती है, तो उसे मुआवजा मिलना चाहिए। और अगर फसल ठीक हो जाती है, तो उससे प्रीमियम लिया जा सकता है।
मुंबई संजय दत्त के जीवन पर बन रही फिल्म पिछले कई दिनों से चर्चा में है। अब खबर आई है कि फिल्म में संजय दत्त का किरदार निभाने वाले रणबीर कपूर छह अलग-अलग तरह के लुक में दिखेंगे। हाल ही में भोपाल में जेल का सीन फिल्माते वक्त रणबीर कपूर दिखाई दिए थे। फिल्म की शूटिंग इसी साल के शुरूआत में शुरू हुई थी और अब फिल्म के पहले चरण की शूटिंग पूरी हो चुकी है। संजय दत्त की जिंदगी को परदे पर लाने का काम निर्देशक राजकुमार हिरानी कर रहे हैं। फिल्म में रणबीर के लुक के बारे में अभी तक कोई जानकारी नहीं मिली थी, लेकिन अब पता चला है कि वह छह अलग-अलग रूपों में नजर आएंगे। संजय दत्त अपनी जिंदगी के अलग-अलग फेज में कई तरह के लुक में रहे हैं। शुरुआती फिल्मी करियर से लेकर जेल जाने तक उनका लुक कई बार बदला। संजय दत्त के इन्हीं रूपों को रणबीर कपूर परदे पर निभाएंगे। रणबीर के लुक के लिए निर्देशक राजकुमार हिरानी ने काफी मेहनत भी की है। फिल्म में संजय के किरदार को फिल्माने में किसी तरह की कसर नहीं छोड़ना चाहते हैं। संजय दत्त की शुरुआती फिल्में जैसे- 'रॉकी', 'खलनायक' से लेकर उनके जेल जाने तक के रोल में रणबीर नजर आएंगे। रणबीर के अलावा इस फिल्म में सोनम कपूर भी हैं जो संजय दत्त की प्रेमिका के रोल में नजर आएंगी। वहीं लंबे समय बाद फिल्मों में वापसी कर रहीं दीया मिर्जा दत्त की पत्नी मान्यता का किरदार निभा रही हैं। साथ ही परेश रावल संजय के पिता सुनील दत्त और मनीषा कोइराला उनकी मां नर्गिस के रूप में दिखेंगी। दत्त की जिंदगी से दर्शकों को रूबरू कराने वाली फिल्म का उनके फैन्स को बेसब्री से इंतजार है। यह फिल्म इसी साल के अंत में क्रिसमस के मौके पर रिलीज होगी।
Prashant.Jain@timesgroup.com क्वॉन्टिको की शूटिंग के बीच में इंडिया आने से कोई प्रॉब्लम हुई? बेशक, क्वॉन्टिको के शूट को बीच में छोड़कर मेरे इंडिया आने की वजह से उसका शेड्यूल डिस्टर्ब हुआ। हम लोगों को उसकी शूटिंग दो दिन पोस्टपोन करनी पड़ी। मेरी वजह से अब मेरी यूनिट के सभी मेंबर्स को शनिवार को भी काम करना पड़ेगा, लेकिन मेरी खातिर सभी खुशी-खुशी ऐसा करने के लिए तैयार हो गए। जब मैंने उन्हें पद्मश्री अवॉर्ड के बारे में बताया, तो पहले तो किसी को कुछ समझ ही नहीं आया, लेकिन जब मैंने उन्हें बताया कि यह नाइटहुड की तरह का सम्मान है, तो वे सब बेहद खुश हुए और मुझे बहुत बधाई दी। फैन्स को सफलता हासिल करने के कुछ टिप्स दीजिए। मेरा मानना है कि सफलता कोई भी हासिल कर सकता है। बस आपको यह देखना होगा कि आप अपनी बॉडी को कितना कष्ट देना चाहते हैं और आप किसी एक काम पर कितना फोकस कर पाते हैं। मैं अपने काम पर जाऊंगी और उसे अच्छे से करूंगी। आपका ऐटिट्यूड अगर इस तरह का है, तो निश्चित तौर पर आप सफलता हासिल कर सकते हैं। इसके अलावा, मेरे मां-पापा ने भी मुझे बेहद जिम्मेदार लड़की के तौर पर पाला है। आपका लुक एकदम ट्रडिशनल नजर आ रहा है आज। मुझे बनारसी साड़ी पहनना बेहद पसंद है, इसलिए मैंने अपनी जिंदगी के इस बेहद खास मौके के लिए बनारसी साड़ी पहनने का फैसला किया। फिर मौका भी ट्रडिशनल ड्रेस का था आज। मेरी खुशी का ठिकाना नहीं है। हालांकि, मुझे जिंदगी में सम्मान बहुत मिले हैं, लेकिन यह सबसे खास है। अपने पापा के इस दुनिया से जाने से तीन महीने पहले ही मैंने उन्हें भी अपने साथ सम्मान लेने के लिए स्टेज पर बुलाया था। हॉलिवुड में काम करते हुए बॉलिवुड से क्या अलग महसूस करती हैं आप? हॉलिवुड में फिल्ममेकिंग का एक्सपीरियंस मेरे लिए काफी हद तक बॉलिवुड की तरह ही रहा है, हालांकि बात अगर टीवी शो यानी कि क्वॉन्टिको की करें, तो यह इंडियन टीवी शोज के मुकाबले काफी डिफरेंट है। वहां काम करने के बाद मेरी सोच काफी बदल गई है, जबकि फिल्मों के मामले में तो मैंने वहां भी बॉलिवुड को कॉपी कर दिया है। असिस्टेंट डायरेक्टर मेरी वैन के बाहर खड़ा रहता है। लास्ट मिनट पर डायलॉग चेंज होते हैं और मैं सेट पर 15 मिनट लेट भी पहुंचती हूं, जिसे सब लोगों ने अक्सेप्ट कर लिया है। इस तरह मैंने हॉलिवुड को भी बॉलिवुड बना दिया है। मैंने हमेशा जिंदगी को अपनी शर्तों पर जिया है। हॉलिवुड में काम करने के साथ आप बॉलिवुड को कितना टाइम दे पाएंगी? मैंने क्वॉन्टिको के साथ एक कमिटमेंट किया है। इसके तहत मैंने साल में से छह महीने उनके लिए शूटिंग की। अभी हमारा सेकंड सीज़न रिन्यू हुआ है, जिसके लिए मैं अगस्त में वहां पर जाऊंगी। इसका मतलब कि मैं छह महीने क्वॉन्टिको शूट करूंगी और छह महीने फिल्में। इस साल के लिए मैंने 'बेवॉच' साइन कर ली है। 'बेवॉच' के साथ मैं एक हिंदी फिल्म भी करूंगी, जिसे मैं इसी हफ्ते फाइनल करने वाली हूं। उसकी शूटिंग मुझे मई में करनी है। हिंदी फिल्में मेरा पहला प्यार है, जिसे मैं कभी नहीं भूल सकती। अपनी अब तक की सफलता का क्रेडिट आप बॉलिवुड में किसे देना चाहेंगी? मैं अपनी सफलता के लिए खुद को क्रेडिट देना चाहूंगी, क्योंकि मुझे बॉलिवुड से ज्यादा सपोर्ट नहीं मिला और मैंने यहां पर अपने दम पर सक्सेस हासिल की है। मुझे जो भी काम मिला, वह मेरी मेरिट पर मिला। इसके बाद मैं अपने पैरंट्स को क्रेडिट देना चाहूंगी, जिन्होंने मुझे इन चुनौतियों का सामना करने लायक बनाया। इसके अलावा वे हमेशा हर मुश्किल में मेरे पीछे खड़े रहे। साथ ही, मैं अपने डायरेक्टर्स और को-स्टार्स को भी अपनी इस सफलता के लिए शुक्रिया कहूंगी, जिनका इसमें योगदान रहा। पद्मश्री अवॉर्ड मिलने के बाद कैसा फील कर रही हैं आप? आज मेरी जिंदगी का बहुत अच्छा दिन है, जिसे इंजॉय करने के लिए मैं खासतौर पर एक दिन के लिए यूएस से दिल्ली आई हूं। ...और रही बात पद्मश्री की, तो यह मेरे काम का सम्मान है। मैं हमेशा के लिए अपने काम के लिए बेहद जिम्मेदार रही हूं। एक आर्मी ऑफिसर की बेटी के लिए अपने काम के लिए अपने देश की ओर से सम्मान मिलना बेहद महत्वपूर्ण हो जाता है। मैं आज बहुत रोई थी, क्योंकि मैं इस मौके पर अपने पापा को मिस कर रही थी। मुझे लगा कि अगर पापा यहां होते, तो उन्हें कितना अच्छा लगता। हालांकि, इस मौके पर मेरे बड़े पापा, दादी, मम्मी और फैमिली के दूसरे लोग मेरे साथ थे। जब अपना वतन काम को सम्मान देता है, तो बेशक उसकी फीलिंग एकदम अलग ही होती है।
अक्षय कुमार और हुमा कुरैशी की फिल्म ने फर्स्ट वीकेंड पर अच्छा बिज़नस किया। फिल्म को क्रिटिक्स और फैन्स दोनों ने पसंद किया। फिल्म में पुष्पा पांडे का दिलचस्प रोल करने वालीं हुमा कुरैशी ने हमसे खास बातचीत की। पति पर राज करने वाली पुष्पा पांडे को औरतें पसंद कर रही हैं? पुष्पा पांडे का रोल मेरे लिए बहुत मजेदार रहा। जाहिर है, डॉमिनेट करने में आपको मजा आता है। इसका पूरा क्रेडिट मैं डायरेक्टर सुभाष कपूर को दूंगी, जिन्होंने मेरे लिए इतना बढ़िया रोल चुना और उसे बढ़िया तरीके से डायरेक्ट भी किया। जब मैंने इस रोल की नेरेशन सुनी, तो मैं काफी एक्साइटेड हो गई थी। मुझे लगा कि यह रोल बढ़िया है, जिसमें आपसी नोक-झोंक भी है और हीरो मेरे लिए खाना पकाएगा और मेरे पैर भी दबाएगा। लेकिन साथ ही मुझे यह भी लगा कि इस रोल से मेरी इमेज जरूर खराब हो जाएगी। जाहिर है, रियल लाइफ में मैं पुष्पा पांडे जैसे बिल्कुल नहीं हूं। रिलीज़ से पहले आपकी फिल्म काफी विवादों में रही? यह सही है कि हमारी फिल्म की रिलीज़ से पहले इसे लेकर विवाद हुआ था, लेकिन कोर्ट से हमको कुछ कट्स के बाद राहत मिली। जाहिर है, जब हमारी फिल्म ही देश के न्यायतंत्र पर बेस्ड है, तो हमको भी देश के न्यायतंत्र पर पूरा विश्वास था। विरोध करने ने विरोध किया, लेकिन कोर्ट ने सही का साथ दिया और हमारी फिल्म को रिलीज़ डेट से पहले ही हरी झंडी मिल गई थी। संजय लीला भंसाली को भी विरोध का सामना करना पड़ा था। आप क्या कहेंगी? जब संजय सर के साथ मारपीट हुई, तो मुझे बेहद दुख हुआ। मैंने तुरंत रिऐक्ट किया और सोशल मीडिया पर लिखा भी कि यह गलत हुआ। हालांकि मुझे उनकी फिल्म के बारे में कोई जानकारी नहीं है, लेकिन मुझे टीवी पर उनके साथ मारपीट देखकर बुरा लगा। मेरा मानना है कि हम लोग आराम से बैठकर बातचीत से कोई भी प्रॉब्लम सॉल्व कर सकते हैं। हम लोगों ने तो अहिंसा के दम पर अंग्रेजों से देश को आजाद करा लिया। सारी दुनिया में हमारी यही पहचान है, तो कम से कम अपने देश में तो हमें हिंसा से दूर रहना चाहिए। अक्षय कुमार के ऑपोजिट चांस मिलने पर फर्स्ट रिऐक्शन क्या था? यह मेरे लिए बेहद एक्साइटिंग था कि मुझे अक्षय कुमार के ऑपोजिट चांस मिल रहा था। हुआ दरअसल यूं कि मैंने पहली जॉली देखी थी, जो मुझे बेहद पसंद आई थी। उसके बाद सुभाष सर एक फिल्म बना रहे थे, जिसमें वह मुझे लेना चाहते थे। लेकिन वह फिल्म ही नहीं बन पाई। इसी बीच सुभाष सर ने 'जॉली एलएलबी 2' प्लान कर ली। एक दिन उनका मेरे पास कॉल आया और उन्होंने मुझे अपने ऑफिस बुलाया। वहां उन्होंने मुझे 'जॉली एलएलबी 2' की कहानी सुनाई, जो मुझे इतनी पसंद आई कि मैंने उन्हें तुरंत हां कर दिया। मैंने कहा कि मैं आपकी फिल्म कर रही हूं और आपको किसी और हिरोइन से बात करने की जरूरत नहीं है। मुझे पहले से पता था कि अक्षय फिल्म से जुड़े हैं। मैंने यह खुशखबरी अपनी मां को फोन करके दी। सुभाष कपूर के साथ कैसा एक्सपीरियंस रहा आपका? सुभाष सर न सिर्फ बहुत अच्छे डायरेक्टर हैं, बल्कि बहुत अच्छे इंसान भी हैं। वह अपने काम को लेकर बेहद पैशनेट हैं और सामने वाले से भी वैसी ही उम्मीद करते हैं। मुझे उनके साथ काम करके बेहद मजा आया क्योंकि वह पॉलिटिकल जर्नलिस्ट रह चुके हैं, इसलिए उनका सोचने का अपना एक नजरिया है। कोर्ट रूम प्रोसिडिंग पर भी उनकी काफी पकड़ है। वह हमसे कहते भी थे कि कोर्ट रूम में टाइम बिताना मेरी हॉबी है, इसलिए जब खाली होता हूं, तो किसी भी कोर्ट में जाकर बैठ जाता हूं। उनके पास कोर्ट रूम के तमाम मजेदार किस्से होते थे। मुझे लगता है कि इस फिल्म को महज 33 दिनों में निपटाने के लिए हम सब लोगों ने काफी मेहनत की, इसलिए फिल्म टाइम से कम्प्लीट हो गई। चर्चा है कि आपको अक्षय के साथ तीन फिल्मों की डील मिली है। आपके मुंह में घी शक्कर! वैसे यह मुझे भी नहीं पता कि आपको यह जानकारी कहां से मिली है, क्योंकि हकीकत में ऐसा कुछ भी नहीं है। अगर ऐसा कुछ होता, तो मैं खुद ही आपको इसकी जानकारी दे देती। क्या रियल लाइफ में भी आपका कभी कोर्ट से पाला पड़ा? मेरा कोर्ट से कभी पाला नहीं पड़ा। मैं दुआ करूंगी कि मेरा कभी भी कोर्ट से पाला न ही पड़े। आपके आने वाले प्रॉजेक्ट्स क्या हैं? इसके बाद एक इंग्लिश फिल्म कर रही हूं। उसकी डायरेक्टर गुरिंदर चड्ढा हैं। उसका प्रीमियर बर्लिन फिल्म फेस्टिवल में है। मैं उसके लिए निकलने वाली हूं। उसके बाद फिल्म लंदन में भी दिखाई जाएगी। यह तीन मार्च को रिलीज हो रही है। इसके अलावा, कुछ बॉलिवुड फिल्में भी पाइपलाइन में हैं, जिन्हें जल्दी ही अनाउंस किया जाएगा। मेरी कोशिश है कि मुझे बॉलिवुड से लेकर हॉलिवुड तक में हर तरह की फिल्में करने का चांस मिले। बेशक, बतौर कलाकार आप तभी कम्प्लीट होते हैं, जब आप हर तरह की फिल्मों में हर तरह के रोल करते हैं। मेरा भी कुछ ऐसा ही मानना है कि मुझे इस तरह के चांस मिलें। फिल्म के बाकी कलाकारों के साथ कैसा एक्सपीरियंस रहा आपका? अक्षय कुमार के अलावा फिल्म में अनु कपूर और सौरभ शुक्ला जैसे सीनियर ऐक्टर हैं। बेशक, सीनियर ऐक्टर्स के साथ काम करने का एक्सपीरियंस हमेशा दिलचस्प रहता है। मुझे उनके साथ काफी कुछ सीखने का मौका मिला। फिल्म की बाकी कास्ट भी काफी सपॉर्टिव थी।
1. यह फिल्म पहले 7 अगस्त 2015 को रिलीज़ होनेवाली थी, लेकिन सेंसर की वजह से रिलीज़ डेट पोस्टपॉन कर दी गई। 2. फिल्म में नए चेहरे के रूप में अवंतिका पुरी, कियारा दत्त, रूही सिंह, अवनी मोदी, सतरूपा पाईन ने डेब्यू किया है, जो लीड रोल में नज़र आईं हैं। 3. फिल्म का कैरक्टर विजय माल्या से प्रेरित है। 4. परोमा बेल के दौरान टीवी रिऐलिटी शो में हिस्सा लेती हैं। क्या उन्हें कोर्ट में सुनवाई के लिए जाने की जरूरत नहीं? 5. नंदिता हर्ष से जोधपुर में मिलती हैं, लेकिन बैकग्राउंड देखकर ऐसा लगता है कि वे उदयपुर की झील के पास हैं।
अभिनेता नसीरुद्दीन शाह और अरशद वारसी की जोड़ी ने 'इश्किया' और 'डेढ़ इश्किया' जैसी सुपरहिट फिल्में दी हैं और अब यह जोड़ी एक बार फिर से तैयार है सस्पेंस और थ्रिलर फिल्म 'इरादा' के साथ। पहली बार निर्देशन कर रहीं अपर्णा सिंह की इस सस्पेंस, थ्रिलर फिल्म में नसीर और अरशद एक अलग रंग-ढंग में नजर आएंगे। फिल्म 17 फरवरी को रिलीज होगी, फिल्म में दिव्या दत्ता, शरद केलकर, राजेश शर्मा और सागरिका घाटगे भी अहम रोल में हैं। फिल्म के प्रमोशन में जुटे अरशद ने नवभारतटाइम्स डॉट कॉम से विशेष बातचीत में फिल्म से जुड़े सवालों के अलावा 'जॉली एल एल बी 2' को लेकर अक्षय के साथ अपने अनबन, राजकुमार हिरानी की मुन्ना भाई और 'डेढ़ इश्किया' के अगले भाग से जुड़े सवालों के जवाब दिए। फिल्म 'जॉली एल एल बी 2' अक्षय के साथ आपके अनबन की खूब खबरें आईं, सच्चाई क्या है? इस सवाल के जवाब में अरशद ने अक्षय के साथ मैसेज पर हुई हालिया बातचीत दिखाते हुए कहा, शायद यह देखने के बाद आपको जवाब मिल गया होगा। सच बताऊं तो यह बेकार का हंगामा किसी ने खड़ा कर दिया है। मुझे तो साल भर पहले से पता था कि यह फिल्म अक्षय कर रहे हैं। यह जो खबरें हैं कि मेरा दिल टूट गया या मैं नाराज हूं यह सब निराधार और बकवास है। अक्षय और मेरी खूब बातचीत होती है, कभी वह मुझे तो कभी मैं उन्हें फोन करते हैं। इन खबरों के बाद अक्षय ने भी मुझसे कई बार पूछा तो मैंने उन्हें कहा कि आप इस बारे में इतना क्यों इतना सोच रहे हैं, बिलकुल मत सोचिये, मैं जानता और समझता, यह तो चलता रहेगा। हां मुझे तब जरूर तकलीफ होती जब मेरे पास काम करने के लिए सिर्फ एक फिल्म की सीरीज होती, अभी तो मैं खूब फिल्में कर रहा हूं। निर्देशक सुभाष अगर मेरे साथ फिर से यह फिल्म बनाते तो उन्हें फिल्म बनाने के लिए कम बजट मिलता अक्षय के साथ बना रहे हैं तो उनको बड़ा बजट मिला है जिससे वह फिल्म अच्छी तरह बना पाएंगे। मैं यह भी अच्छी तरह जानता हूं कि अक्षय एक बड़ा स्टार है और एक बड़े स्टार को जब आप फिल्म में लेते है तो फिल्म का बजट भी बढ़ जाता है, बड़े स्टार के आने से फिल्म और भी बड़ी बन जाती है जाहिर है फिल्म के कमाने की पॉसिबिलिटी पहले से अधिक हो जाती है।' फिल्म इश्किया' के अगले भाग की कोई तैयारी चल रही है क्या ? 'इश्किया' के अगले भाग को लेकर अभी कोई बात नहीं चल रही है लेकिन मैं बड़ी बेसब्री से इन्तजार कर रहा हूं कि 'इश्किया' का अगला भाग जल्दी बने। (मायूस और मस्ती में वह आगे कहते हैं) 'इश्किया' बनाने वाले सब पागल लोग हैं कोई बातचीत ही नहीं कर रहे हैं। मैं तो कहता हूं मुझे फिल्म के राइट्स बेच दें तो मैं ही बना लूं 'इश्किया' का अगला भाग, मैं मजाक नहीं कर रहा हूं। मेरे लिए बब्बन का किरदार अब तक निभाये मेरे सभी किरदारों में सबसे अच्छा है और 'इश्किया' सीरीज एक ऐसी फिल्म है जो मेरे दिल के सबसे ज्यादा करीब है। फिल्म के निर्देशक अभिषेक चौबे बेहतरीन निर्देशक हैं उनका दिमाग बहुत तेज है, उनके सोचने का तरीका एकदम अलग है। ''इश्किया' एक ऐसी फ्रेंचायजी है जो बंद नहीं होनी चाहिए। मुन्ना भाई की अगली सीरीज का काम कब शुरू होगा? हां मुन्ना भाई के अगले भाग की तैयारी राजकुमार हिरानी कर चुके हैं। मुझे तो यह बात पहले से पता थी लेकिन अब जब सबको पता चल गया है तो मैं भी बता रहा हूं। मुझे राजू ने मुन्ना भाई की नई कहानी भी सुनाई है, बहुत बेहतरीन कहानी है, जो आज के समय की है। फिल्म की कहानी और स्क्रिप्ट का काम भी पूरा हो चुका है। जैसे ही संजय दत्त की बॉयापिक की शूटिंग पूरी हो जायेगी वैसे ही मुन्ना भाई फ्लोर पर आ जायेगी। यह मान के चलिए कि हम 2018 में मुन्ना भाई की शूटिंग कर लेंगे। 'गोलमाल' के अगले सीरीज की क्या तैयारी चल रही है? 'गोलमाल 4' की शूटिंग मार्च से शुरू होगी और पूरे साल यानी सितम्बर तक चलने वाली है। आज जहां दो महीने में किसी भी फिल्म की शूटिंग पूरी हो जाती है ऐसे में 'गोलमाल 4' की शूटिंग करीब सात महीने चलेगी क्योंकि हम फिल्म को अलग-अलग कई शहरों और अलग-अलग मौसम में शूट कर रहे हैं, फिल्म में बहुत सा काम इस बार वीएफएक्स का भी है। अपनी फिल्म 'इरादा' के बारे में बताइये। 'इरादा' पंजाब के सामजिक मुद्दे पर आधारित एक गंभीर फिल्म है। यह सामाजिक सरोकार वाली मुद्दों को उठाएगी। मैं चाहता हूं कि लोग इसे देंखे, समझें और अमल करें। यह फिल्म पंजाब में दूषित पानी से होने वाली बीमारी, कैंसर, प्रदूषण पर आधारित है। फिल्म का विषय बेहद सीरियस है, यदि मुझे सीधे तौर पर कहा गया होता कि यह फिल्म इस विषय पर है तो शायद मैं फिल्म करने से मना कर देता। मेरे हिसाब से लोग थियेटर में मनोरंजन के लिए आते हैं, ऐसे गंभीर विषय नहीं देखना चाहते। निर्देशक अर्पणा सिंह ने फिल्म की कहानी, स्क्रिप्ट और डायलॉग को इतनी अच्छी तरह सस्पेंस और थ्रिलर के ताने-बाने के साथ बुना है कि फिल्म बेहद रोचक लगती है। फिल्म में शायरी और इमोशनल रिश्तों के जरीए कहानी कही गई है। मैं उम्मीद करता हूं कि लोग इसके पीछे छिपे संदेश को अच्छी तरह समझें।
Chandermohan.Sharma@timesgroup.com इंडस्ट्री में अपने 25 साल के सफर पर जब आप नजर डालती हैं, तो खुद को कहां पाती हैं? मेरे लिए यह सफर यकीनन बेहद खुशगवार और उत्साह से भरा रहा। इन बीते सालों में मैंने हर तरह की फिल्में कीं। ऐक्टिंग के अलावा सोशल फील्ड में भी काफी काम किया। फैन्स ने हर पल मुझे प्यार दिया, तो दूसरी तरफ फैमिली का भी पूरा साथ मिला। बस, इसी वजह से मेरा यह सफर कुछ ऐेसे बीत गया कि आज जब कोई मुझसे बीते पच्चीस सालों से जुड़ा सवाल करता है, तो उस वक्त कई बार मैं खुद ही सोच में पड़ जाती हूं कि अरे! इंडस्ट्री में मेरे पच्चीस साल इतनी जल्दी बीत गए कि पता ही नहीं चला। अपने इस सफर को मैं चंद शब्दों में इतना ही बयां कर सकती हूं कि मेरे लिए यह सफर मीठी यादों के साथ जुड़ा हुआ है। फिल्मी खबरें पढ़ें सीधे अपने फेसबुक पर, लाइक करें NBT Movies सुना है टीवी पर एक डांस शो में जज बनने के लिए आपको हर ऐपिसोड के लिए करीब सवा करोड़ रुपये मिल रहे हैं? गोविंदा और मैं टीवी के एक डांस शो में जज बन रहे हैं। यह खबर तो सही है, लेकिन इस शो के लिए मुझे फाइनली कितनी प्राइस मिलने वाली है, यह तो ठीक तरह से मुझे भी नहीं मालूम। ऐसे में मीडिया वालों तक प्राइस की खबर कैसे पहुंच गई, इस पर मैं क्या कॉमेंट कर सकती हूं। गोविंदा और आपकी जोड़ी सिल्वर स्क्रीन की चंद बेहद कामयाब जोडियों में शामिल है। अब लंबे अर्से बाद स्मॉल स्क्रीन पर यह जोड़ी क्या धमाल मचाने जा रही है? गोविंदा के साथ मेरी ज्यादातर फिल्में बॉक्स आफिस पर सुपरहिट रही हैं। हर फिल्म में गोविंदा और मेरी अच्छी केमिस्ट्री और ट्यूनिंग रही है। यकीनन गोविंदा इंडस्ट्री के बेहतरीन डांसर्स में शामिल हैं। उनके साथ स्टेप मिलाकर डांस करना किसी चैलेंज से कम नहीं होता। मैं आज भी किसी इवेंट या स्टेज शो में जाती हूं, तो वहां फैन्स मुझे दो गानों पर डांस करने की रिक्वेस्ट जरूर करते हैं। एक तो 'अंखियों से गोली मारे' और दूसरा 'किसी डिस्कों में जाएं'। अब टीवी पर भी हम अपने इस डांस शो में फैन्स को एक सरप्राइज गिफ्ट देने की तैयारी कर रहे हैं, मगर इसके बारे में मैं अभी और ज्यादा कुछ नहीं बता सकती। म्यूज़िक चार्ट में इन दिनों टॉप फाइव में शामिल सुपरहिट आइटम नंबर 'लड़की ब्यूटीफुल, कर गई चुल' में आपके नाम का जिक्र किया गया है। इस पर आपका क्या रिएक्शन रहा? इंडस्ट्री में मेरे चंद दोस्तों में शामिल करण जौहर ने एक दिन मुझे कॉल करके पूछा कि रवीना! मैं अपनी फिल्म के लिए एक गाना शूट करने वाला हूं और इस गाने में तुम्हारे नाम का जिक्र है। अगर तुम्हें ऐतराज हो, तो मैं इसमें बदलाव कर सकता हूं। करण ने जब फोन पर ही मुझे उस गाने के बोल 'मटक-मटक जैसे रवीना टंडन' अपनी आवाज में गुनगुनाकर सुनाए, तो उस वक्त मुझे हंसी आ गई। मैंने सोचा कि चलो इसी बहाने ही सही, करण ने मुझे अपनी फिल्म का हिस्सा तो बनाया। अब जब यह गाना सुपरहिट हो रहा है, तो और अच्छा लगता है। मैं आजकल जहां भी जाती हूं, वहां बैकग्राउंड में यही गाना सुनने को मिलता है। ऐसे में मुझे किस बात पर ऐतराज होगा। ग्लैमर इंडस्ट्री से जुड़े लोगों का पॉलिटिक्स के साथ अब एक खास रिश्ता बनता जा रहा है। सुना है आप भी जल्द ही पॉलिटिक्स में आने की तैयारी कर रही हैं? यह बिल्कुल गलत खबर है। फिलहाल मेरा दूर-दूर तक पॉलिटिक्स जॉइन करने का कोई इरादा नहीं है। मैं अपने काम में बिजी हूं और इसी फील्ड में बिजी रहना चाहती हूं। अगर मुझे पॉलिटिक्स में ही आना होता, तो मैं बहुत पहले ही आ चुकी होती। मुझे इससे पहले कई राजनीतिक पार्टियों की ओर से लोकसभा का चुनाव लड़ने का न्यौता भी मिला, तो एक पार्टी ने मुझे राज्यसभा के लिए भी सीट ऑफर की थी, लेकिन मुझे लगा कि अभी मुझे अपनी फील्ड में ही कुछ और काम करना चाहिए। सुना है एक मैग्ज़ीन की एडिटर होने के अलावा आप एक किताब भी लिख रही हैं? मैं खुद को सबसे पहले अपनी फैमिली के लिए उत्तरदायी मानती हूं। जिस फैमिली में मैं गृहलक्ष्मी बनकर गई, उस फैमिली के प्रति मेरी कुछ जिम्मेदारियां है। गृहस्थी संभालना अब मैं पूरी तरह से सीख चुकी हूं। एक वुमन मैग्ज़ीन की ओर से जब मुझे एडिटर बनने का ऑफर मिला, तो मैंने सोचा कि एक बहु, पत्नी, मां, बेटी और बहन के रिश्तों को मैंने बीते सालों में किस तरह से निभाया है, इसको सभी के साथ शेयर किया जाए। इसीलिए मैं उस मैग्ज़ीन की एडिटर बनीं, लेकिन फिलहाल किताब लिखने का मेरा कोई इरादा नहीं है। अगर बीते पच्चीस सालों की बात करें, तो आप इस इंडस्ट्री में क्या चेंज महसूस करती हैं? मैं खुशकिस्मत हूं कि पच्चीस सालों से मैं इस इंडस्ट्री के साथ जुड़ी रही हूं। मेरी पर्सनल सोच यह है कि हमें बीतें दिनों को याद करने के बजाय आने वाले कल के बारे में सोचना चाहिए। फिर भी जब कभी बीते सालों का जिक्र होता है और उसमें मेरी फिल्मों और मेरी ऐक्टिंग की भी तारीफ होती है, तो बहुत अच्छा लगता है। इन बीते सालों में इंडस्ट्री ने बेशक तकनीक वगैरह के मामले में बेहद तरक्की की है। अब फिल्में भी ज्यादा बनने लगी हैं और फिल्मों का बजट और स्टार प्राइस भी कई गुना बढ़ गई है, लेकिन इसके बावजूद फिल्मों की कामयाबी का रेश्यो अब पहले के मुकाबले काफी कम हुआ है। अब फिल्में पहले की तरह किसी थिऐटर में कई हफ्तों तक नहीं चलतीं।
मुंबई मेगास्टार अमिताभ बच्चन इन दिनों गर्दन के दर्द से जूझ रहे हैं। उन्होंने कहा कि यह एक पुरानी बीमारी है जो फिर से उन्हें परेशान कर रही है। बिग बी अपनी बहू ऐश्वर्या के पिता के अंतिम संस्कार के दौरान गर्दन में ब्रेस पहने हुए नजर आए। उन्होंने ब्लॉग लिखकर इस दर्द की वजह भी बताई। अमिताभ ने कहा कि उनकी गर्दन में यह तकलीफ युवावस्था के दिनों में उनके द्वारा फिल्मों में किए गए स्टंट की वजह से है। उन्होंने अपने ब्लॉग पर लिखा, 'हां, कई लोगों ने गर्दन पर ब्रेस के साथ मेरी तस्वीरें देखकर हैरानी जाहिर की या उपचार सुझाया यह सच है और यह मेरी गर्दन पर है। यह 'डॉन' और कई अन्य फिल्मों में किए गए ऐक्शन दृश्यों में मेरे शामिल होने के चलते हैं, जिन्हें करते वक्त कुछ खतरनाक गड़बड़ियां हो गई थीं।’’ अमिताभ ने कहा कि उस समय मारधाड़ से भरपूर दृश्यों की शूटिंग के दौरान सुरक्षा उपकरण उपलब्ध नहीं होते थे। अमिताभ का मानना है कि अब फिल्मों में डुप्लीकेट कलाकारों के इस्तेमाल और वीएफएक्स तकनीक ने एक कलाकार के जीवन और काम को काफी आसान बना दिया है।
अभिनेता गोविंदा लंबे समय के बाद अपने होम प्रॉडक्शन की फिल्म 'आ गया हीरो' से एक बार फिर वापसी कर रहे हैं। इन दिनों वह अपनी फिल्म के प्रमोशन में जी जान से जुटे हैं। उनकी फिल्म अगले महीने 3 मार्च को रिलीज के लिए तैयार है। गोविंदा ने नवभारतटाइम्स डॉट कॉम से हुई खास बातचीत में अपनी फिल्म के अलावा निर्देशक डेविड धवन के साथ अपने बिगड़ चुके रिश्ते और उनके बेटे वरुण धवन की तुलना खुद के साथ करने पर खूब भड़के। गोविंदा कहते हैं, 'वैसे तो समय के साथ बदले बॉलिवुड में आज का दौर सबसे अच्छा है लेकिन आज भी यहां चढ़ते सूरज को ही सलाम किया किया जाता है। मैंने कभी दूसरों के बारे में गलत सोच कर टीका-टिप्पणी नहीं की। मुझे कभी इस बात से फर्क नहीं पड़ा कि कौन क्या कर रहा है लेकिन इन दिनों लोग खुद की तुलना मुझसे करवाने में परहेज नहीं करते। यह तो फिल्म लाइन का तरीका है किसी का टाइम खराब हुआ और उसकी जगह थोड़ी सी भी खाली हुई तो लोग उस जगह में घुस के बैठ जाते हैं। गोविंदा आगे कहते हैं, 'अब देखिये ना रणवीर सिंह आया तो कहा गया गोविंदा जैसा है। डेविड धवन का बेटा वरुण आया तो फिर कहा गया गोविंदा है। इनकी बॉडी तो सलमान खान के जैसी है लेकिन इनकी हिम्मत नहीं होती की खुद को सलमान खान जैसा कहें या तुलना सलमान से करें। सब जानते हैं कि अगर सलमान के साथ अपनी तुलना करेंगे तो दूसरे दिन से ही फिल्मों में काम मिलना बंद हो जाएगा, इसी वजह से वह सलमान से डरते है। आज अगर मैं भी एमपी होता तो वह मुझसे तुलना नहीं करते। इन लोगों की हिम्मत नहीं है कि बॉलिवुड के किसी खान के खिलाफ जा सकें।' गुस्साए गोविंदा आगे कहते हैं, 'वरुण धवन कभी भी गोविंदा नहीं बन सकता, वह एक डायरेक्टर का बेटा है। गोविंदा बनने के लिए उसको अनपढ़ और मासूम बनना पड़ेगा, ऐसा मासूम जो गांव से आया है। इनके अंदर मासूमियत नहीं है यह लोग तो बिना सोचे-समझे एक शब्द नहीं बोलते। वरुण को गोविंदा बनने के लिए अपने बाप डेविड के साथ काम करना पड़ेगा, छह साल हो गए अपने बाप के साथ दो फिल्मों में भी काम नहीं किया है। उसके बाप ने मेरे साथ सत्रह फिल्में बनाई हैं।'
नोएडा बॉलिवुड के आर्कषक अभिनेता रणबीर कपूर आजकल संजय दत्त के जीवन पर बन रही फिल्म में इस विवादास्पद अभिनेता का चरित्र निभा रहे हैं और वह दत्त जितने ही भारी-भरकम नजर आ रहे हैं। कपूर का कहना है कि इतने वजनी वह पहले कभी नहीं रहे हैं। रणबीर ने सोमवार को नोएडा के एक मॉल में वर्चुअल रिऐलिटी (VR) लाउंज का उद्घाटन किया। राजकुमार हिरानी के निर्देशन में संजय दत्त के जीवन पर बन रही फिल्म का अभी नाम नहीं रखा गया है। इस फिल्म में दत्त के 22 साल की उम्र से लेकर जीवन के सात अलग-अलग चरणों को दिखाया जाएगा। भूरे रंग के सूट और आसमानी रंग की शर्ट में छैल-छबीले नजर आ रहे रणबीर ने कहा, 'राजकुमार हिरानी जैसे निर्देशक के साथ काम करना अद्भुत है।' जब उनसे पूछा गया कि वर्चुअल रिऐलिटी से लोगों के सिनेमा हॉल में जाकर मूवी देखने पर कोई असर तो नहीं होगा, तो उन्होंने ने कहा कि हालांकि इस बात का डर तो है कि गैजेट के ज्यादा से ज्यादा प्रयोग के कारण सिनेमाघर में फिल्म देखने में कमी आ सकती है, लेकिन अच्छी फिल्में हमेशा चलेंगी।
ऐसा लग रहा है कि निर्देशक करण जौहर की अगली फिल्म 'ऐ दिल है मुश्किल' के लिए मुश्किलों का सिलसिला फिलहाल खत्म नहीं होनेवाला। पहले पॉलिटिकल पार्टी द्वारा फिल्म से फवाद खान के रोल को पूरी तरह से हटाने की डिमांड के बाद अब सेंट्रल बोर्ड ऑफ फिल्म सर्टिफिकेशन (CBFC) ने भी फिल्म के सामने अपनी डिमांड रख दी। दरअसल सेंसर बोर्ड की डिमांड थी कि करण अपनी इस फिल्म के लीड कपल ऐश्वर्या राय बच्चन और रणबीर कपूर के कुछ इंटीमेट सीन को कट कर दें। जी हां, आपने बिल्कुल सही पढ़ा है और हमें यकीन है कि यह खबर पढ़कर आप थोड़े उदास जरूर होंगे, लेकिन यह खबर सही है। लेटेस्ट रिपोर्ट की मानें तो फिल्म की सेंसर स्क्रीनिंग के वक्त करण वहां खुद मौजूद थे और जब बोर्ड ने उन्हें फिल्म के कुछ इंटीमेट सीन कोस हटाने की सलाह दी तो वह काफी परेशान हो गए। वहां उन्होंने उन्हें समझाने की भी पुरजोर कोशिश की, लेकिन इसका कोई फायदा नहीं हुआ। डायरेक्टर को आखिरकार तीन अहम इंटीमेट सीन को काटना ही पड़ा, जो उनके हिसाब से फिल्म के लिए काफी अहम थे। इन तीनों सीन में एक सीन ट्रेलर में दिखाया भी गया है। हालांकि, बोर्ड ने मच्योर थीम और खूबसूरती के लिए फिल्म की तारीफ की और इसे UA सर्टिफिकेट दिया है, क्योंकि बोर्ड को लगता है कि फिल्म के इंटीमेट सीन बच्चों के हिसाब से उचित नहीं हैं।
बॉलिवुड की देसी गर्ल इंडिया वापस आ गई हैं। प्रियंका को हाल ही में असम टूरिज़्म का ब्रैंड ऐंबैसडर बनाया गया है। कुछ दिनों पहले प्रियंका ने टीवी चैनल पर आने वाले 'द कपिल शर्मा शो' के लिए भी शूटिंग पूरी की। मनोरंजक और हास्यप्रद कटेंट से भरपूर इस शो में प्रियंका अपने फैन्स को एक बार फिर सरप्राइज देने के लिए तैयार हैं। वहीं शो की टीम ने भी इस एपिसोड को इस साल का सबसे मजाकिया एपिसोड बनाने में कोई कसर नहीं छोड़ी है। अपनी बेमिसाल कॉमिक टाइमिंग के लिए मशहूर कपिल शर्मा ने अपने मजाकिया अंदाज में जब प्रियंका से उनकी बचपन की यादों के बारे में पूछा, तो इस पर प्रियंका ने शर्माते हुए एक घटना का जिक्र किया और बताया कि किस तरह स्कूल के दिनों में एक बंदर ने उन्हें थप्पड़ मार दिया था। शो के सेट से एक सूत्र ने बताया, 'अपने बचपन की यादों को शेयर करते हुए प्रियंका ने बताया कि किस तरह बचपन में स्कूल से घर लौटते समय उन्होंने एक बंदर को पेड़ से लटकते देखा और हंस पड़ीं। उनकी इस हरकत को देखकर बंदर अचानक नीचे आया और इससे पहले कि वह कुछ सोच पातीं, बंदर ने उन्हें एक थप्पड़ जड़ दिया। यह अद्भुत वाकया सुनकर सेट पर मौजूद सभी दर्शकों की हंसी रुकने का नाम नहीं ले रही थी।' प्रियंका ने बातचीत के दौरान कई और रोचक खुलासे भी किए।
कई सफल फिल्मों को अपने खाते में दर्ज कराने वालीं कंगना तीन बार राष्ट्रीय पुरस्कार विजेता रही हैं। पिछले साल रितिक रोशन प्रकरण से सुर्खियों में रहीं कंगना इन दिनों चर्चा में हैं अपनी नई फिल्म 'रंगून' को लेकर। इस खास मुलाकात में उन्होंने रितिक, प्यार-मोहब्बत, विवाद, अपनी फिल्म 'रंगून' और अपने सिंगल स्टेटस के बारे में खुलकर बात की। बीते साल आपकी निजी जिंदगी में बहुत उथल-पुथल मची रही। रितिक वाले प्रकरण का अभी तक क्लोजर नहीं आया। उस एपिसोड का क्लोजर आ चुका है। मुझे नहीं लगता कि इस केस का इससे ज्यादा क्लोजर हो सकता है, जो लोग इस केस में शामिल थे, वे अपनी जिंदगी में आगे बढ़ चुके हैं। अब इसमें कहने जैसा कुछ भी नहीं रहा। दो लोग जब साथ काम करते हैं तो कई बार विवाद हो जाते हैं। फिल्म इंडस्ट्री के लिए विवाद या लिंकअप्स कोई नई बात नहीं है। ये भी ऐसी ही कॉन्ट्रोवर्सी थी? मुझे नहीं लगता कि इसमें ऐसी कोई बड़ी बात थी, जिसे बहुत ही ट्रैजिक कहा जा सके। इंडस्ट्री में ऐसे भी कई केस हुए हैं, जो बहुत ही भयंकर रहे हैं। न किसी की जान को हानि हुई, न ही किसी को कोई नुकसान पहुंचा। यह एक आम-सा रोमांटिक लिंक-अप है। बॉलिवुड कई बार संगीन केस में भी घिरा है। इस प्रकरण में बातें चलती रहीं, न कोई कोर्ट गया न ही कहीं और। फिर ये बातें अपनी मौत मर गईं। हमने कभी इस बात को आगे नहीं बढ़ाना चाहा और जिन्होंने बढ़ाना चाहा, वे इस बात को आगे ले नहीं जा पाए। ये हम लोगों ने शुरू नहीं की थी। क्या आपने महसूस किया कि इस पूरे प्रकरण में इंडस्ट्री ने आपका साथ नहीं दिया? ऐसा नहीं है। मुझे लगता है कि इंडस्ट्री अपने काम से काम रखती है। यहां किसी के पास किसी के लिए वक्त नहीं होता। यहां लोग एक-दूसरे की गॉसिप पढ़कर आगे बढ़ जाते हैं। यह ऐसी बड़ी बात नहीं थी कि किसी की जान को खतरा था या कोई बड़ी आफत थी। छोटा-मोटा लिंक-अप था। इसमें कोई किसी का क्या साथ देता, बाकी इंडस्ट्री बड़े मुद्दों पर हमेशा साथ आती है। वैसे मुझे जब भी जरूरत पड़ेगी, इंडस्ट्री मेरा साथ देगी और मैं भी अपने साथियों के लिए हमेशा हाजिर रहती हूं। कई बार यहां छोटी-छोटी चीजों को हौवा बनाकर पेश किया जाता है। मुझे लगता है कि मेरी जिंदगी में इससे भी बड़ी और दुर्भाग्यपूर्ण चीजें हुईं, जैसे मेरी बहन रंगोली पर ऐसिड अटैक या पिछले साल अमेरिका में मेरे साथ कार हादसे का होना। लिंक-अप का होना या टूटना वैसा भयानक नहीं है, जैसा मैंने कार दुर्घटना या रंगोली के साथ हुए ऐसिड हमले के समय महसूस किया था। वे अनुभव दिल दहला देने वाले थे। क्या प्यार-मोहब्बत को लेकर आप कड़वाहट महसूस करती हैं? बिल्कुल भी नहीं। (खिलखिलाते हुए ) मेरी चाहत बरकरार है। मैं सिंगल हूं, मगर प्यार को लेकर मेरा मन भरा नहीं। उम्मीद करती हूं कि मेरा सिंगल स्टेटस बदल जाए। कंगना अगर 'रंगून' की ही बात करें तो क्या अब आपको हमेशा एक अलहदा किरदार करने की लालसा रहती है? हर अभिनेत्री की ख्वाहिश होती है कि उसे लीड भूमिका मिले, दमदार किरदार मिले। मगर यह फिर इस बात पर निर्भर करता है कि अभिनेत्री के रूप में आपका रुतबा क्या है। 'क्वीन' के बाद मेरे करियर में एक ऐसा मोड़ आया है, जहां अभिनेत्री के रूप में मेरी इतनी साख जरूर बन गई है कि मेरे पास बेहतरीन स्क्रिप्ट्स आती हैं। रोल्स तो कई अच्छे लिखे जाते हैं, मगर वे आपके पास तभी आते हैं, जब आप उसके योग्य हों। आपका ग्रे पहलू क्या है कंगना? मुझे वह अपना ग्रे साइड नहीं लगता, मगर लोगों का मानना है कि मैं बहुत ही प्रैक्टिकल हूं। मेरे आस-पास रहने वालों का कहना है कि कई बार मैं इतनी प्रैक्टिकल हो जाती हूं कि भावुक चीजों को नहीं समझ पाती। मेरे करीबी लोगों का यह भी कहना है कि जब भी कोई फैसला लेना होता है, मैं दिल से सोचने के बजाय दिमाग से सोचती हूं। मुझे नहीं लगता कि मैं सख्त दिल हूं। हां, हमेशा मुश्किलों में सही फैसले लेने की क्षमता रखती हूं। कई बार वे समझते हैं कि मुझमें जज्बात नहीं हैं, जबकि ऐसा नहीं है। मेरी भी भावनाएं जागती हैं, किंतु मैं उन्हें दर्शाती नहीं। मेरी एक कमजोरी यह भी है कि मैं बहुत ही जिद्दी हूं और जो फैसला एक बार कर लेती हूं, उस पर अड़ी रहती हूं। कई बार दूसरे भी सही होते हैं, मगर मैं अपनी बात से टस से मस नहीं होती। 'क्वीन' के बाद ऐक्ट्रेस के रूप में आपका मयार बढ़ गया है। क्या कभी डर लगता है कि भविष्य में अगर अच्छी स्क्रिप्ट्स नहीं मिलीं तो? देखिए एक अभिनेत्री के रूप में यह प्रेशर तो रहता ही है कि यह रोल तो कर लिया। अब आगे क्या? आज की तारीख में मुझे रोजाना दो स्क्रिप्ट का प्रस्ताव आता है। कई बार ये कहानियां महिला प्रधान भी होती हैं, मगर उनमें कोई दम नहीं होता। कई बार बायॉपिक का भी ऑफर आता है, मगर वे भी घिसी-पिटी होती हैं। डबल रोल भी खूब आते हैं, मगर मेरे लिए अब उसमें भी कोई नई बात नहीं रह गई। यह सच है कि 'क्वीन' जैसी फिल्में करने का मजा निकल गया है। अब मैं भूमिकाओं के मामले में काफी आगे बढ़ गई हूं। आपके और शाहिद के बीच मनमुटाव की खबरें थीं और सुना जा रहा था कि इसी वजह से आप लोग 'रंगून' साथ में प्रमोट नहीं कर रहे हैं। देखिए, 'रंगून' ऐक्ट्रेस बेस्ड फिल्म है। हम पोस्टर और टीजर में भी इसे उसी तरह से प्रचारित कर रहे हैं। यह हमारा सोचा-समझा निर्णय है, मगर इसमें सैफ और शाहिद बहुत ही अहम भूमिका निभा रहे हैं। आने वाले दिनों में शाहिद भी हमारे साथ प्रचार में हिस्सा लेंगे। शाहिद और और मेरे बीच अनबन की खबरों का कोई आधार नहीं है। वे शायद इसी हफ्ते तारीख से हमारे साथ प्रमोशन में जुड़ेंगे। विशाल की फिल्मों के किरदार बहुत ही लेयर्ड और जटिल होते हैं। 'रंगून' में आपका किरदार क्या रंग लिए हुए है? 'रंगून' में मैं जूलिया का किरदार निभा रही हूं और यह किरदार बहुत ही लेयर्ड है। वह अपना नाम भी बनाना चाहती है। वह अपनी शख्सियत की खोज में है। उसे प्यार की तलाश है, मगर वह स्वछंद रहना चाहती है। वह अपनी चाहत के लिए लोगों का इस्तेमाल करती है और उसे गलत नहीं समझती। सैफ अली खान उसके मेंटॉर हैं। वह जूलिया को फिल्मों में काम दिलाते हैं और उन दोनों का रिश्ता विशुद्ध जरूरत का है। उसका चरित्र ग्रे है। आखिरकार जूलिया खुद को समझ पाती है और सही चीजों में निर्णय लेती है। 'रंगून' जूलिया की जर्नी है और मुझे इस रोल के लिए काफी मशक्कत करनी पड़ी। वह अपने जमाने की सुपरस्टार है और उस रोल के लिए उसके जो डांस दिखाए गए हैं, उसमें कड़ी मेहनत लगी। सैफ उस जमाने के नामी निर्माता रुस्तम बिलिमोरिया बने हैं और आप जूलिया को उनकी मिस्ट्रेस कह सकते हैं। उसके अलावा जूलिया का भावनात्मक सफर भी मेरे लिए आसान न था।
मुंबई ऐक्ट्रेस विद्या बालन अपने दमदार अभिनय के लिए तो जानी ही जाती हैं अब उन्होंने काफी कम समय में राइफल चलाना सीखकर सबको चौंका दिया है। अपनी आने वाली फिल्म 'बेगम जान' के लिए विद्या ने राइफल चलानी सीखी वह भी केवल दस दिनों में। उन्होंने फिल्म में कोठेवाली का किरदार निभाया है। विभाजन की पृष्ठभूमि में कई सारे ऐक्शन सीन्स भी हैं जिनके लिए ऐक्ट्रेस को राइफल चलानी थी। 'बेगम जान' के ऐक्शन सीन में विद्या और बाकी महिला कलाकारों को राइफल चलाने के साथ-साथ घुड़सवारी भी करनी थी। निर्देशक श्रीजीत मुखर्जी चाहते थे कि विद्या के साथ ही बाकी ऐक्ट्रेसेस फिल्म में राइफल चलाते हुए सहज महसूस करें और सारे दृश्य वास्तविक लगें। श्रीजीत ने बताया कि सभी महिला कलाकारों को ट्रेनिंग देने के लिए प्रॉडक्शन हाउस 'विशेष फिल्म्स' के ऑफिस में नकली गोली से लोड बंदूकों से ट्रेनिंग दी गई। वैसे ये ऐक्शन सीन झारखंड में शूट किए गए हैं। गोली चलाने के साथ ही कलाकारों को घोड़े चलाने की भी ट्रेनिंग दी गई। कलाकारों के परफॉर्मेंस से श्रीजीत काफी खुश हुए। 'बेगमजान' में विद्या के अलावा नसीरुद्दीन शाह, इला अरुण, गौहर खान, पल्लवी शारदा भी महत्वपूर्ण भूमिकाओं में नजर आएंगे। फिल्म 14 अप्रैल को रिलीज होगी।
मुंबई बॉलिवुड में अगर सबसे ज्यादा बिजी ऐक्टर की खोज होगी तो उसमें खिलाड़ी अक्षय कुमार का नाम सबसे ऊपर होगा। अक्षय की एक फिल्म रिलीज नहीं होती कि वह दूसरी फिल्म की शूटिंग में बिजी हो जाते हैं। जहां एक ओर तमाम बड़े सितारे साल भर में बमुश्किल एक फिल्म ही कर पाते हैं वहीं अक्षय की चार-चार फिल्में रिलीज हो जाती हैं। अब वह दिव्य खोसला कुमार द्वारा निर्देशित फिल्म में काम करेंगे। अक्षय ने हाल ही में संगीत क्षेत्र के महान दिग्गज गुलशन कुमार के जीवन पर बनने वाली फिल्म 'मुगल' में काम करने की घोषणा की। फिल्म में अक्षय गुलशन कुमार का किरदार निभाएंगे। उन्होंने कुछ दिनों पहले अपनी फिल्म 'पैड मैन' की शूटिंग खत्म की है। गुलशन कुमार के बेटे भूषण कुमार ने कहा, 'पिता की जिंदगी को परदे पर लाना मेरे लिए काफी भावनात्मक फैसला रहा।' 'मुगल' के साथ ही अक्षय भूषण की पत्नी दिव्य खोसला कुमार के निर्देशन में बनने वाली फिल्म का हिस्सा होंगे। दिव्य खोसला ने फिल्म 'यारियां' से निर्देशन की दुनिया में कदम रखा था। उनकी दूसरी फिल्म 'सनम रे' थी। अब वह अपनी अगली स्क्रिप्ट पर काम कर रही हैं जिसमें अक्षय कुमार मुख्य भूमिका में होंगे। दिलचस्प बात यह है कि दिव्य ने बतौर ऐक्ट्रेस सिर्फ एक फिल्म 'अब तुम्हारे हवाले वतन साथियों' की थी जिसमें उनके साथ अक्षय कुमार ही थे। भूषण ने बताया कि दिव्य अभी स्क्रिप्ट पर काम करने में व्यस्त हैं और अक्षय को वह स्क्रिप्ट पसंद आई है। 'जॉली एलएलबी-2' के बाद अब अक्षय 'नाम शबाना', 'टॉइलट-एक प्रेम कथा', 'गोल्ड' और 'पैडमैन में नजर आएंगे।
नेहा वर्मा टीवी सीरियल्स में अक्सर यह देखा गया है कि अगर कोई कॉन्सेप्ट दर्शकों के बीच हिट हो जाए तो फिर लगातार से कई शोज उसी कॉन्सेप्ट और उसी ढर्रे पर बनने शुरू हो जाते हैं। ऐसा बहुत कम होता है जब एक ही कॉन्सेप्ट के शोज दर्शकों को दोबारा पसंद आते हों। ऐसा ही कुछ ऐंड टीवी पर आने वाले रिऐलिटी शो 'होशियार..सही वक्त, सही समय' के साथ है। एक समान कॉन्सेप्ट होने के बावजूद यह शो दर्शकों के दिलों में अपनी जगह बनाने में कामयाब रहा है। इसका श्रेय काफी हद तक शो के होस्ट मोहनीष बहल को जाता है। शो के जरिए मोहनीष काफी समय बाद छोटे पर्दे पर वापसी कर रहे हैं। पिछले दिनों एनबीटी मढ़ स्थित बने इस शो के सेट पर जा पहुंचा जहां से सामने आईं ढेर सारी गॉसिप और कई दिलचस्प बातें... 6 बजे के बाद नो मोर शूटिंग मोहनीष बहल इस शो की शूटिंग हफ्ते में केवल एक बार ही करते हैं। बावजूद इसके वह अपनी शूटिंग टाइमिंग्स को लेकर काफी पाबंद हैं। यही वजह है कि वह सेट पर टाइम से पहुंच जाते हैं और दिए गए समय 6 बजे के बाद शूटिंग नहीं करते। अगर कुछ शॉट छूट भी जाएं तो उन्हें आने वाले एक हफ्ते का इंतजार करना पड़ता है। अपना नाम नहीं बताने की शर्त पर प्रॉडक्शन हाउस के एक मेंबर कहा- 'कई बार मोहनीष सर की टाइम कमिटमेंट की वजह से शॉट रह जाता है। उस शॉट को पूरा करने के लिए हमें उनका अगले शूटिंग शेड्यूल का इंतजार करना पड़ता है। वह इतने सीनियर हैं कि उनसे रिक्वेस्ट करने में भी हिचक होती है। उनकी पाबंदी का असर कई बार हमारी शूटिंग पर भी पड़ता है।' एक कोने से दूसरे कोने शूटिंग के लिए आना पड़ता है मोहनीष ने जब हमने यह जानना चाहा कि उन्हें शूटिंग के दौरान कौन सी बात सबसे परेशान करती है तो जवाब में मोहनीष ने बताया, ‘मुझे शूटिंग के वक्त तो कुछ नहीं लेकिन सेट पर पहुंचने के दौरान ट्रैवलिंग बहुत परेशान करती है। मैं शहर में रहता हूं और शूटिंग होती है मढ़ में, वास्तव में तो यह शहर के एक कोने से मुझे दूसरे कोने पर जाना ही है। कई बार तो ट्रैफिक का इतना बुरा हाल होता है कि घंटों तक फंस जाता हूं।’ वैसे सेट पर सबसे अच्छी बात पूछने पर मोहनीष कहते हैं, ‘शो में मेरा रोल। मुझे नहीं लगता कि मैं शूटिंग कर रहा हूं बल्कि ऐसा लगता है कि मैं तो सोशल वर्क कर रहा हूं। मैं होस्ट नहीं कर रहा हूं बल्कि उन्हें सचेत कर रहा हूं। यही वजह है कि मैंने इस शो के लिए हामी भरी थी।’ केवल 15 मिनट का लेते हैं ब्रेक मोहनीष अपनी शूटिंग से केवल 15 मिनट का ही लंच ब्रेक लेते हैं। जबकि कायदे से किसी भी प्रॉडक्शन हाउस में 30 मिनट तक का ब्रेक रखा जाता है। मोहनीष की वजह से बाकी प्रॉडक्शन मेंबर्स को भी 15 मिनट का ही रेस्ट मिल पाता है। हालांकि मोहनीष ब्रेक के दौरान भी केवल अपनी बेटी से ही बात करते रहते हैं। सेट पर मौजूद सूत्र के अनुसार, मोहनीष अपनी बेटी को लेकर काफी प्रोटेक्टिव हैं यही वजह है वह हर वक्त अपनी बेटी की खबर रखते हैं। ब्रेक के दौरान वह बेटी को कॉल कर उसके स्कूल वापसी आदि की जानकारी लेते हैं।
करण जौहर की मुश्किलें कम होने का नाम नहीं ले रही हैं। उनकी फिल्म 'ऐ दिल है मुश्किल' की रिलीज को लेकर पहले से ही विवाद चल रहा था। फिर सेंसर बोर्ड ने रणबीर कपूर और ऐश्वर्या राय के तीन इंटिमेट सीन्स हटवा दिए और अब फिल्म में शामिल रणबीर और अनुष्का शर्मा के एक लंबे किसिंग सीन पर भी सेंसर ने कैंची चला दी है। बोर्ड ने इस सीन को जरूरत से ज्यादा लंबा मानते हुए इसे 50 प्रतिशत तक कट डाउन करने का फरमान सुना दिया। पिछले हफ्ते खबर आई थी कि सेंसर ने करण की इस फिल्म को यू/ए सर्टिफिकेट देकर पास कर दिया है। उस वक्त भी करण ने रणबीर-ऐश के इंटिमेट सीन्स हटाने की सेंसर की मांग का कड़ा विरोध किया था, मगर उनकी एक नहीं चली। अब खबर आई है कि जब करण ने सेंसर के सुझाए कट लगाने के बाद फिर से फिल्म को बोर्ड के पास भेजा, तो बोर्ड ने नई आपत्ति जताते हुए रणबीर-अनुष्का के किसिंग सीन को 50 प्रतिशत तक काटने का फरमान सुना दिया। सूत्रों के मुताबिक, इस बार भी करण को बोर्ड के सामने झुकना पड़ा और रणबीर-अनुष्का पर फिल्माए पैशनेट किसिंग सीन की लंबाई को काट कर उसे आधा करना पड़ा। सीन कटने के बाद ही बोर्ड इस फिल्म को सर्टिफिकेट देने पर राजी हुआ। खबर है कि फिल्म में कुल 4 कट लगवाने के बाद आखिरकार शनिवार को सेंसर बोर्ड ने 'ऐ दिल है मुश्किल' को सर्टिफिकेट दे दिया है लेकिन मौजूदा हालात को देककर तो यही लगता है कि करण की मुश्किलें फिल्म रिलीज होने तक कायम रहने वाली हैं।
छोटे परदे का विवादित शो बिग बॉस 10 अब एक नए विवाद में फंस गया है। इस बार विवाद बिग बॉस के घर तक सीमित नहीं है बल्कि मामला अदालत में पहुंच गया है। शो के होस्ट सलमान खान, कलर्स के सीईओ राज नायक और बिग बॉस 10 के पूर्व प्रतियोगी स्वामी ओम के खिलाफ उत्तर प्रदेश के बरेली में एक केस दर्ज करवाया गया है। अनिल द्विवेदी नाम के एक वकील ने सलमान, स्वामी ओम और राज नायक पर बिग बॉस के जरिये बेहूदगी को बढ़ावा देने, अभद्र भाषा के प्रयोग और धार्मिक भावनाओं को ठेस पंहुचाने का आरोप लगाते हुए केस रजिस्टर्ड करवाया है। वकील अनिल द्विवेदी की याचिका पर 18 जनवरी को बरेली के चीफ जुडिशल मैजिस्ट्रेट कुसुमलता राठौर की कोर्ट में केस दर्ज किया गया है। वकील ने अपनी दर्ज शिकायत में कहा है कि यह रियालिटी शो बेहूदगी और फूहड़ता को बढ़ावा देने, शो में अभद्र भाषा का प्रयोग करने और धार्मिक भावनाओं को आहत करने का काम कर रहा है। वकील ने अपनी शिकायत में स्वामी ओम के संतों की पोशाक पहनकर मांस खाते दिखाए जाने पर भी आपत्ति जताई है, वकील का मानना है कि इस तरह हिन्दू धर्म और संतों की गरिमा धूमिल होती है। वकील अनिल द्विवेदी की दर्ज शिकायत के बाद कोर्ट ने सलमान खान, स्वामी ओम और राज नायक के खिलाफ क्रिमिनल केस दर्ज करने का आदेश दिया है। चीफ जुडिशल मैजिस्ट्रेट ने मामले की सुनवाई के लिए 13 फरवरी की तारीख तय की है।
मुंबई ऐक्ट्रेस हुमा कुरैशी अब विदेशी फिल्मों में भी अपना जलवा बिखरने को तैयार हैं। हुमा ब्रिटिश-भारतीय निर्देशक गुरिंदर चढ्ढा की फिल्म 'वाइसरॉयज हाउस' के साथ अंतरराष्ट्रीय सिनेमा में पदार्पण कर रही हैं। ऐक्ट्रेस का कहना है कि भारत-पाकिस्तान विभाजन पर बनी इस फिल्म में उन्होंने अपनी जान और आत्मा दोनों डाल दी है। गुरिंदर चढ्ढा द्वारा निर्देशित फिल्म 'वाइसरॉयज हाउस' 1947 के विभाजन की त्रासदी और इसकी वजह से जनमानस पर पड़ने वाले प्रभाव की कहानी को बयां करती है। अपनी पहली अंतरराष्ट्रीय फिल्म के बारे में हुमा ने बताते हुए कहा, 'यह बहुत ही खास फिल्म है, जिसमें मैंने काफी मेहनत की है मैंने इसमें अपनी जान और आत्मा डाल दी है।' हुमा ने इसमें एक मुस्लिम लड़की आलिया की भूमिका को निभाया है जिसे एक हिंदू लड़के से प्यार हो जाता है। हुमा का कहना है कि इसकी कहानी विभाजन के बारे में है जिसमें एक प्रेम कहानी को दिखाया गया है। यह कहानी तब की है जब अंतिम वायसराय भारत आए थे। उन्होंने कहा कि इस फिल्म को हिंदी में भी डब किया जाएगा जिससे यह फिल्म भारत में रिलीज होने के साथ ही बहुत बड़े दर्शक वर्ग तक पहुंच जाएगी। यह फिल्म अभी ब्रिटेन में चल रही है जिसको इस साल अगस्त में भारत में रिलीज किया जाएगा।
सलमान खान स्टारर 'ट्यूबलाइट' में अपने कैमियो रोल की शूटिंग के बाद शुक्रवार को शाहरुख खान सल्लू के रिएलिटी शो बिग बॉस के सेट पर पहुंच गए। अपनी आने वाली फिल्म 'रईस' का प्रमोशन करने बिग बॉस के सेट पर आए शाहरुख और होस्ट सलमान ने कई कन्फेशन भी किए। सूत्रों के मुताबिक शो की शूटिंग शुरू होते ही सलमान ने शाहरुख को गले लगाकर वेलकम किया। सलमान ने स्टेज पर कहा, 'आपके करन-अर्जुन वापस आ गए।' दोनों ने ही सेट पर खूब मस्ती भी की। जब दोनों से पूछा गया कि अगर वे कंटस्टेंट होते तो क्या करते तो सलमान ने कहा, 'हम दोनों फुगड़ी और कंचे खेलते।' वहीं शाहरुख ने स्वीकारा कि अगर वह कंटेस्टेंट होते तो अपने कपड़े नहीं धोते बल्कि उन्हें ही उल्टा कर के पहनते। इसके बाद शाहरुख सीक्रिट रूम में प्रतिभागियों से बात करने भी गए। शो में एक और सरप्राइज मिला। बिग बॉस की प्रतिभागी रह चुकीं सनी लियोनी ने फिल्म रईस के आइटम नंबर 'लैला ओ लैला' पर परफॉर्म भी किया।
फिल्म 'ऐ दिल है मुश्किल' का फ्यूचर क्या होगा ये तो आने वाला वक्त ही बताएगा लेकिन इतना जरूर है कि फिल्म में ऐश-रणबीर की केमेस्ट्री और गानों ने धूम मचा रखी है। खासतौर पर 'ब्रेक अप सॉन्ग' ने। एक कार्यक्रम के दौरान रणबीर कपूर और करण जौहर ने फिल्म के बारे में लोगों से बात की। रणबीर ने फिल्म के बारे में एक बड़ा खुलासा करते हुए कहा कि फिल्म 'ऐ दिल है मुश्किल' करण की बायोपिक है, जिसमें वह करण का किरदार निभा रहे हैं। एक ऐसा शख्स जो जिंदगी से बुरी तरह निराश है और 50 की उम्र में भी वर्जिन है। रणबीर की इस बात पर उन्हें सुधारते हुए करण ने कहा कि वे 50 के नहीं बल्कि 44 साल के हैं। ये पहला मौका है जब रणबीर, करण के डायरेक्शन में बनी किसी फिल्म में काम कर रहे हैं। हालांकि दोनों अनुराग कश्यप की फिल्म 'बॉम्बे वेलवेट' में साथ काम कर चुके हैं।
सिलेब्रिटी डांस रिऐलिटी शो 'झलक दिखला जा सीजन 9' के विनर की ट्रोफी नेपाल की क्यूट सी टेरिया मागर ने जीत ली है। टेरिया ने रविवार को हुए फिनाले में सलमान यूसुफ खान और शांतनु माहेश्वरी जैसे डांसर्स को मात देकर यह जीत हासिल की। यही नहीं, टेरिया कलर्स चैनल के इस पॉपुलर रिऐलिटी शो के अब तक के सीजन्स में ऐसी पहली प्रतियोगी हैं, जो वाइल्ड कार्ड के तौर पर एंट्री मारने के बावजूद विनर बनी हैं। टेरिया इससे पहले एक दूसरे रिऐलिटी शो 'डांस इंडिया डांस लिटिल मास्टर्स' भी जीत चुकी हैं। नेपाल के रुद्रपुर इलाके में पली-बढ़ी टेरिया बताती हैं कि डांस का शौक उन्हें बचपन में तभी चढ़ गया था, जब उन्होंने ढाई साल की उम्र में स्कूल का डांसिंग कॉम्पिटिशन जीता था। इसके बाद उन्होंने बहुत सारे डांस कॉम्पिटिशन्स में हिस्सा लिया और जीत हासिल की। फिर कुछ साल पहले जब डीआईडी लिटिल मास्टर्स के ऑडिशन हो रहे थे तो उन्होंने अपने पैरंट्स से उसमें हिस्सा लेने की बात कही। टेरिया के सपॉर्टिव पैरंट्स उन्हें लेकर मुंबई आ गए और उन्हें ऑडिशन दिलवाया। इसके बाद तो टेरिया ने पीछे मुड़कर नहीं देखा। एक के बाद एक आगे बढ़ते हुए शो की विनर बनीं। इसके बाद उनके घरवाले मुंबई में ही सेटल हो गए। सलमान और शांतनु को हराकर झलक दिखला जा जीतने के बाबत टेरिया कहती हैं, ‘मैंने बिल्कुल नहीं सोचा था मैं सलमान और शांतनु भैया को हरा पाऊंगी। मेरे लिए उनके साथ एर स्टेज पर खड़ा होना ही बड़ी बात है लेकिन एक बार ऐलिमिनेट होने के बाद दुबारा वाइल्ड कार्ड में मौका मिलने पर हमने खूब मेहनत की। इसी का नतीजा है कि हम जीत पाए।' एक के बाद एक दो डांस रिऐलिटी शो जीतने ते बाद टेरिया का आगे का प्लान पूछने पर वह कहती हैं, 'वैसे तो मैं डांस करती रहूंगी, लेकिन मुझे ऐक्टिंग करना भी पसंद है। इसलिए अगर मौका मिला तो फिल्म या टीवी शोज में ऐक्टिंग करना चाहूंगी।'
अभिनेत्री अक्षरा हसन का कहना है कि उन्हें अपने माता-पिता सारिका और कमल हसन को फिल्म 'राजतिलक' में पर्दे पर रोमांस करते हुए देखना अच्छा लगता है। अक्षरा ने बताया, 'मुझे अपनी मां को 'परजानिया' और पिता को 'नायकन' एवं 'चाची 420' में देखना अच्छा लगता है और मुझे उन दोनों को 'राजतिलक' में एकसाथ देखना अच्छा लगता है। मुझे यह देखना मजेदार लगता है कि कैसे मेरे माता-पिता उस समय प्रेम में पड़े। तभी उनका रिश्ता शुरू हुआ था।' उन्होंने बताया, 'इसे (फिल्म) देखते हुए मुझे काफी आनंद मिलता है और उन्होंने पर्दे पर इसे (वास्तविक जीवन के रोमांस) दिखाया है। यह मेरे मन को खुशी देता है।' 'शमिताभ' से अपने करियर की शुरुआत करने वाली अभिनेत्री ने बताया कि उन्होंने अब तक जो काम किया है उससे उनके माता-पिता खुश हैं। उन्होंने कहा कि वह अपने माता-पिता की परिपक्वता और जिस तरह से उन्होंने जीवन में स्थितियों से निपटा, उसे आत्मसाथ करना चाहती हैं। अक्षरा की रोमांटिक-कॉमिडी पर आधारित 'लाली की शादी में लड्डू दीवाना' फिल्म आने वाली है। यह फिल्म सात अप्रैल को सिनेमा घरों में प्रदर्शित होगी।
कृष्णा कुमार, मुंबई महाराष्ट्र नवनिर्माण सेना (एमएनएस) की ओर से करण जौहर की फिल्म 'ऐ दिल है मुश्किल' की स्क्रीनिंग रोकने की धमकी देने के बाद मुंबई पुलिस ने इस फिल्म के लिए सुरक्षा मुहैया कराने का वादा किया है, लेकिन महाराष्ट्र पुलिस की पिछली कार्रवाइयों को देखते हुए सुरक्षा को लेकर आश्वस्त होना आसान नहीं है। एमएनएस ने फिल्म में एक पाकिस्तानी ऐक्टर होने के चलते इसकी स्क्रीनिंग में रुकावट डालने की चेतावनी दी है। महाराष्ट्र में दबदबा रखने वाली शिव सेना ने लगभग 20 वर्ष पहले मुंबई में भारत और पाकिस्तान के बीच होने वाले मैच को रोकने के लिए वानखेड़े स्टेडियम की पिच खोद दी थी। उस समय पिच को खोदने वाले शिशिर शिंदे अभी एमएनएस में हैं। अब यही पार्टी थियेटर और मल्टिप्लेक्स मालिकों को उन फिल्मों को नहीं चलाने को कह रही है जिनमें पाकिस्तानी ऐक्टर्स ने काम किया है। पिछले विधानसभा चुनाव में शिंदे एमएमएस के टिकट पर विधायक भी चुने गए थे। वानखेड़े की पिच खोदना ऐसा अकेला उदाहरण नहीं है। शिव सेना और एमएनएस अक्सर अपनी ताकत का इसी तरह का प्रदर्शन करते रहते हैं। पिछले वर्ष ऑब्जर्वर रिसर्च फाउंडेशन के चेयरमैन सुधीन्द्र कुलकर्णी के पाकिस्तान के पूर्व विदेश मंत्री खुर्शीद अहमद कसूरी की बुक को मुंबई में रिलीज करने के कुछ घंटे पहले शिव सेना के कार्यकर्ताओं ने कुलकर्णी पर स्याही फेंक दी थी। इसके बाद मुंबई पुलिस ने बुक रिलीज करने के आयोजन स्थल पर सुरक्षा मुहैया कराने का आश्वासन दिया था, लेकिन इसके बावजूद शिव सेना के कार्यकर्ता उस आयोजन में पहुंचने में सफल रहे थे। हालांकि, बाद में महाराष्ट्र के मुख्यमंत्री देवेन्द्र फड़नवीस के शिव सेना प्रमुख उद्धव ठाकरे से बात करने के बाद कार्यक्रम में कोई रुकावट नहीं डाली गई थी। इस बार भी मुंबई पुलिस ने मल्टीप्लेक्स मालिकों को सुरक्षा देने का वादा किया है, लेकिन एमएनएस की ओर से मल्टिप्लेक्स मालिकों को यह संदेश पहुंचा दिया गया है कि इस फिल्म को चलाना उनके लिए एक जोखिम वाला काम होगा।
अभिनेता अक्षय कुमार, तापसी पन्नू, मनोज बाजपेई और अनुपम खेर स्टारर फिल्म 'नाम शबाना' रिलीज के लिए तैयार है। फिल्म की पूरी स्टारकास्ट इन दिनों 'नाम शबाना' के प्रमोशन में जी जान जुटी है। प्रमोशन के सिलसिले में दिल्ली पहुंची फिल्म की टीम ने मीडिया से बातचीत के दौरान फिल्म से जुड़े तमाम सवालों के जवाब दिए। अनुपम खेर और अक्षय कुमार ने फिल्म के राइटर, प्रजेंटर और निर्माता नीरज पांडे के काम की तारीफ करते हुए कहा कि नीरज इतने काबिल निर्देशक हैं कि वह अपने फिल्म के किसी भी कलाकार की सलाह नहीं मानते। अनुपम बताते हैं, 'मैं और अक्षय जब भी नीरज के साथ काम करते हैं हम बहुत कोशिश करते हैं कि कोई एक सजेस्चन तो हम दे ही दें लेकिन नीरज को कोई सलाह देने के लिए हमें बहुत सोचना पड़ता है। अगर हमने किसी फिल्म के दौरान 100 अलग-अलग सजेस्चन दिए होंगे तो उसमें सीधा हमारी दी गई 99 सलाह रिजेक्ट हो जाती है। जो एक सलाह हमारी मानी भी जाती है वह फाइनल प्रॉडक्ट में नहीं होती है। कहने का मतलब है कि नीरज इतने काबिल निर्देशक हैं कि किसी कहानी को लेकर उनके पास उनकी अपनी क्लियरिटी होती है। किसी भी चीज को लेकर उनकी समझ बेहतरीन है।' अनुपम की बात आगे बढ़ाते हुए अक्षय कहते हैं, 'अनुपम के कहने का मतलब कुल मिलाकर यह है कि हमारे सजेस्चन बेफिजूल हैं।' लड़कियों के मार्शल आर्ट सीखने और सिखाने की बात पर अक्षय कहते हैं, 'यह बहुत दुःख की बात है कि लड़कियों को अपनी सुरक्षा के लिए मार्शल आर्ट सीखना पड़ रहा है। सचमुच मैं कभी दिल से नहीं चाहता कि महिलाओं को मार्शल आर्ट सीखना चाहिए लेकिन जमाना बहुत खराब है और अब तो मैं खुद इसे प्रमोट कर रहा हूं। मुंबई में 18000 से ज्यादा महिलाओं को मैं खुद मार्शल आर्ट की ट्रेनिंग दे चुका हूं। मुझे लगता है महिलाओं को आजादी से घूमना चाहिए, खुश रहना चाहिए और अपनी लाइफ को इंजॉय करना चाहिए।' Want to know how Shabana became a part of Team Baby?Watch the new #NaamShabanaTrailer to know Her Story Before Baby! https://t.co/ldbPfEJR9s — Akshay Kumar (@akshaykumar) March 17, 2017 'नाम शबाना' 31 मार्च को रिलीज हो रही है। यह एक ऐक्शन स्पाइ थ्रिलर फिल्म है। फिल्म का निर्देशन शिवम नायर ने किया है। फिल्म में साऊथ के कलाकार पृथ्वीराज सुकुमारन, मुरली शर्मा, ऐली अवराम, मधुरिमा तुली और डैनी डिंग्जप्पा भी अहम किरदारों में हैं।
इस साल दिवाली पर अजय देवगन की फिल्म 'शिवाय' और करण जौहर की 'ऐ दिल है मुश्किल' एक ही दिन यानी 28 अक्टूबर को रिलीज़ हो रही है। वैसे पर्दे के सामने ही नहीं, बल्कि ऐसा लग रहा है कि पर्दे के पीछे भी कहने के लिए काफी कुछ है इनके पास। दरअसल, एक ऑडियो क्लिप सोशल मीडिया पर वायरल हुआ है, जिसके बारे में कहा जा रहा है कि यह फिल्म क्रिटिक्स कमाल आर. खान और 'शिवाय' के प्रड्यूसर कुमार मंगत के बीच की बातचीत की रिकॉर्डिंग है। इस ऑडियो क्लिप में कथित तौर पर केआरके यह स्वीकार करते सुनाई पड़ रहे हैं कि 'शिवाय' को नुकसान पहुंचाने और इस फिल्म की आलोचना करने के लिए उन्हें 25 लाख रुपए दिए गए हैं। बता दें कि केआरके बॉलिवुड में बड़ी-बड़ी फिल्मों और ऐक्टर-प्र्ड्यूसर के खिलाफ बड़ी बेबाकी से उनकी आलोचना करते आए हैं और इस वजह से वह कई विवादों में घिरते रहे हैं। कुछ ऐसे ही कारनामे से मशहूर हुए केआरके ने जब पिछले दिनों 'शिवाय' को निशाना बनाया तो अजय देवगन ने इस फिल्म के प्रड्यूसर कुमार मंगत के साथ हुई केआरके की बातचीत का ऑडियो सोशल साइट पर जारी कर दिया। अजय देवगन ने इस ऑडियो क्लिप को ट्वीट करते हुए कहा है, 'यह देखिए खुद को नंबर 1 क्रिटिक और ट्रेड ऐनालिस्ट कहने वाले कमाल आर. खान क्या कह रहे हैं?' Hear what self proclaimed no. 1 critic and trade analyst Kamaal R Khan has to say. https://t.co/wRc7moSlsZ — Ajay Devgn (@ajaydevgn) 1 September 2016 अजय की पीआर एजेंसी की तरफ से एक प्रेस रिलीज जारी की गई है, जिसमें उन्होंने कहा है, 'मैं 25 सालों से हिंदी फिल्म इंडस्ट्री का हिस्सा रहा हूं और तकरीबन 100 फिल्मों से जुड़ा हूं। मेरे पिता इस इंडस्ट्री के जानेमाने ऐक्शन डायरेक्टर रहे हैं, इसलिए इंडस्ट्री से मेरा जज्बाती लगाव है। ऐसे में यह देखकर दुख होता है कि कमाल जैसे लोग फिल्म इंडस्ट्री को एक तरह से बंधक बना रहे हैं, ताकि प्रड्यूसरों से पैसे ऐंठने के लिए किसी फिल्म की बुराई कर सकें। यह काफी दुखद है कि हमारी इंडस्ट्री के कुछ लोग भी केआरके जैसे लोगों को सपॉर्ट कर रहे हैं और इंडस्ट्री के चरित्र को नुकसान पहुंचा रहे हैं।' अजय देवगन ने इस मामले को लेकर जांच की पुरजोर मांग की है और कहा है कि ईमानदारी से इसकी जांच होनी चाहिए और पता किया जाना चाहिए कि क्या इसमें वाकई करण जौहर का भी हाथ है? फिल्मी खबरें पढ़ें फेसबुक पर, लाइक करें NBT Movies कमाल आर. खान ने अपने ट्वीट में कहा है, 'करण जौहर ने मुझे पैसे नहीं दिए और न ही 'शिवाय' की आलोचना करने को कहा है। आप टेप में सुन सकते हैं कि मैं 25 लाख रुपए मुझे कुमार को नज़रअंदाज़ करने के लिए मिले हैं।' Let me clear it. Karan Johar has never paid me or asked me to bash #Shivaay n you can hear it in the tape. I said 25 Lakhs to avoid Kumar. — KRK (@kamaalrkhan) 1 September 2016  हालांकि, अपने तंज कसने के अंदाज़ से बाज न आते हुए केआरके ने ट्विटर पर काफी कुछ कह डाला है। केआरके ने लिखा है, 'आज दोनों ही फिल्मों 'शिवाय' और 'ऐ दिल है मुश्किल' को मेरे नाम की वजह से लाखों रुपए की फ्री पब्लिसिटी मिल गई है और यही है ब्रैंड केआरके का पावर।' Today both films #Shivaay n #AeDilHaiMushkil got free publicity of millions of ₹ with my name and this is the power of The Brand KRK. G.N. — KRK (@kamaalrkhan) 1 September 2016
रणबीर कपूर और ऐश्वर्या राय की हॉट केमिस्ट्री के साथ-साथ पाक ऐक्टर फवाद खान को लेकर चर्चा में रही नई फिल्म 'ऐ दिल है मुश्किल' में अब अनुष्का शर्मा के लहंगे को लेकर चर्चा में है। इस फिल्म के गाने 'चन्ना मेरया' में अनुष्का काफी खूबसूरत लग रही हैं, जिसके लिए उन्होंने 17 किलो का सिर्फ लहंगा ही पहना है। धर्मा प्रॉडक्शन के इंस्टाग्राम से एक विडियो शेयर किया गया है, जिसमें अनुष्का ने शूटिंग के दौरान के अपने अनुभवों को शेयर करते हुए काफी कुछ कहा है। अनुष्का ने कहा है कि उन्होंने इतना भारी भरकम लिबास पहन रखा था कि सभी को उनपर तरस आ रहा था। उन्होंने बताया है कि इस गाने के लिए उन्होंने 17 किलो का लहंगा तो पहना ही, उसके साथ-साथ 3 किलो की जूलरी भी पहननी पड़ी और इस तरह कुल मिलाकर उनके शरीर पर 20 किलो का भारी-भरकतम साजो-सामान मौजूद था। उन्होंने इस शूट का अनुभव शेयर करते हुए बताया है कि यह सब इतना भारी था कि उनके लिए चलना भी मुश्किल हो रहा था और इसलिए वह अपनी एड़ियां उठाकर चल रही थीं। ऐसे में उन्हें कई बार सीढ़ियां चढ़ना और उतरना भी पड़ा। यहां सुनिए: अनुष्का अपने इस लहंगे को लेकर क्या कह रही हैं। बता दें कि फिल्म 'ऐ दिल है मुश्किल' इस महीने दिवाली पर 28 तारीख को रिलीज़ होने जा रही है। पिछले दिनों पाक कलाकारों के बैन की डिमांड को देखते हुए खबर यह भी आई कि फिल्म में फवाद खान की भूमिका के लिए किसी और को लेने के विषय में सोचा जा रहा है। इतना ही नहीं, कहा यह भी जा रहा है कि 'ऐ दिल है मुश्किल' को मुश्किलों से निकालने के लिए करण जौहर ऐश्वर्या राय और अनुष्का शर्मा के रोल में कुछ बदलाव करने जा रहे हैं, ताकि फिल्म और किसी विवाद में न फंसे। खबरों के अनुसार, ऐश और अनुष्का पहले इस फिल्म में पाकिस्तानी लड़कियों का किरदार निभाने वाली थीं, मगर उड़ी हमले के बाद पाकिस्तानी कलाकारों को लेकर पैदा हुए विवाद के चलते अब इन दोनों के किरदारों में कुछ बदलाव किया जा रहा है और अब इनका किरदार इंडियन मुस्लिम गर्ल्स का नजर आएगा।
मुंबई करन जौहर ने भले ही विडियो जारी कर साफ किया कि उनके लिए सबसे पहले देश है और भविष्य में वह किसी पाकिस्तानी कलाकार के साथ फिल्में नहीं बनाएंगे, लेकिन राज ठाकरे की महाराष्ट्र नवनिर्माण सेना पर इसका कोई असर नहीं पड़ा है। MNS ने करन जौहर के खिलाफ प्रदर्शन जारी रखा है। टीवी रिपोर्ट्स के मुताबिक MNS कार्यकर्ताओं ने मुंबई के कुछ मल्टिप्लेक्स के सामने विरोध प्रदर्शन किया। उन्होंने अपनी धमकी दोहराई है कि वे जौहर की फिल्म 'ऐ दिल है मुश्किल' को रिलीज नहीं होने देंगे, जिसमें पाकिस्तानी कलाकार फवाद खान ने भी काम किया है। MNS कार्यकर्ताओं ने धमकी दी है कि जो मल्टिप्लेक्स 'ऐ दिल है मुश्किल' को दिखाएंगे, उनमें तोड़-फोड़ की जाएगी। यह भी पढ़ें: करन ने कहा, अब नहीं करूंगा पाक कलाकारों के साथ काम गौरतलब है कि करन जौहर ने मंगलवार को जारी अपने एक विडियो में कहा, 'कुछ लोगों का मानना है कि मैं ऐंटी-नैशनल हूं, इससे मुझे जो आघात पहुंचा है उसकी वजह से मैं चुप था। मुझे यह कहने की जरूरत है और मैं यह मजबूती से कहता हूं कि मेरे लिए देश सबसे पहले आता है।...जब मैं पिछले साल सितंबर-दिसंबर में ऐ दिल है मुश्किल फिल्म की शूटिंग कर रहा था तो भारत और पाकिस्तान के बीच संबंध बिल्कुल ही अलग थे। हमारी सरकार ने शांति संबंध के लिए काफी प्रयास किए थे और मैंने उस समय इसका स्वागत किया था। मैं सरकार के फैसले के साथ हूं। मैं अब पड़ोसी देश के कलाकारों के साथ काम नहीं करूंगा लेकिन इस फिल्म को बनाने में 300 क्रू मेंबर्स ने अपना खून-पसीना लगाया है जो सभी भारतीय हैं।...इसमें उनकी कोई गलती नहीं है, इसलिए इस फिल्म को रिलीज होने दिया जाए।' दरअसल सिनेमा ओनर्स एक्सिबिटर्स असोसिएशन ऑफ इंडिया (COEAU) ने 'ऐ दिल है मुश्किल' को सिंगल स्क्रीन पर रिलीज करने से इनकार कर दिया है। फिल्म महाराष्ट्र, गुजरात, कर्नाटक और गोवा के सिंगल स्क्रीन थिअटर में नहीं दिखाई जाएगी। फिल्म में पाकिस्तानी कलकार फवाद खान के होने की वजह से ऐसा कदम उठाने की बात कही जा रही है।
नई दिल्ली ऐक्ट्रेस सोनल चौहान ने दावा किया है कि एक फैशन कार्यक्रम के आयोजक ने उनके साथ दुर्व्यवहार किया और उन्हें पेरशान किया। वह फैशन शो में शो स्टॉपर बनने के लिए आमंत्रित की गई थीं। अभिनेत्री के करीबी एक सूत्र ने बताया कि वह अब किसी भी कार्यक्रम में हिस्सा लेने के लिए सोच-समझ कर ही करार करेंगी। सोनल के करीबी सूत्र ने बताया, 'सोनल और उनकी टीम को आयोजक ने उचित तरीके से ठहराने का भरोसा दिलाया था, कुछ कारणों से हम आयोजक का नाम नहीं लेना चाहेंगे। उसने कहा, 'कृपया आ जाएं, सब कुछ बुक हो चुका है', लेकिन कोई भी तैयारी नहीं थी। उम्मीद करता हूं कि आयोजक को सबक मिल गया होगा और वह दोबारा किसी के साथ ऐसा नहीं करेगा।' सूत्र ने कहा कि किसी को भी काम के सिलसिले में जाने से पहले ऐहतियात के तौर पर सभी बातों की पुष्टि कर लेनी चाहिए। सूत्र ने यह भी दावा किया कि आयोजक ने शमिता शेट्टी के साथ बहस की और अपशब्दों का इस्तेमाल किया, वह (शमिता) भी इस कार्यक्रम में मौजूद थी। आयोजक शमिता शेट्टी और उनकी टीम से खाने के बिल के संबंध में बहस कर रहा था। सूत्र ने कहा कि कोई भी अगर अपनी टीम के साथ आता है तो उसकी देखभाल और उसे खिलाने-पिलाने की जिम्मेदारी बनती है, ऐसे में आयोजक का रवैया अभिनेत्री और उनकी टीम के प्रति सरासर गलत था। सोनल चौहान ने 'जन्नत' और 'थ्री जी' फिल्म में काम किया है।
बॉलिवुड में अपनी दिलकश अदाओं की वजह से मशहूर सनी लियोनी हाल में फिल्म 'रईस' के गाने 'लैला मैं लैला' में नजर आई हैं। इस गाने ने सनी को एक बार फिर हिट आइटम गर्ल साबित कर दिया है और यह गाना काफी चर्चा में है। खबर है कि जल्द ही वह सलमान खान की होस्टिंग वाले रिऐलिटी शो 'बिग बॉस' के घर में भी इस गाने पर डांस करती नजर आएंगी। सनी के साथ बॉलिवुड के किंग शाहरुख खान और बॉलिवुड के सुल्तान सलमान भी ठुमके लगाते दिखेंगे। वैसे सनी पिछले दिनों 'बिग बॉस' के घर में होकर आई हैं, मगर इस बार वह शाहरुख खान के साथ 'रईस' को प्रमोट करने के लिए वहां जाएंगी। वैसे भी सनी लियोनी का 'बिग बॉस' से खासा लगाव रहा है, क्योंकि इसी शो के जरिए वह सबसे पहले आम भारतीय दर्शकों की नजरों में आई थीं और यहीं से उनके लिए बॉलिवुड के दरवाजे खुले थे। लियोनी इस शो में एक मजबूत दावेदार रह चुकी थीं, मगर अब सिलेब्रिटी के तौर पर इस शो में आती रहती हैं। गौरतलब है कि शाहरुख सेमीफाइनल वीक में 'बिग बॉस' के घर जाने वाले हैं, जहां सलमान के साथ मिलकर वह ढेर सारी मस्ती करेंगे और साथ ही अपनी फिल्म का प्रमोशन भी करेंगे।
मुंबई पिछले साल ऐसी अफवाहें सामने आई थीं कि बॉलिवुड की बच्चन फैमिली में अभिषेक और ऐश्वर्या के बीच कुछ ठीक नहीं चल रहा है। ऐश्वर्या के 'ऐ दिल है मुश्किल' में रणबीर के साथ अंतरंग सीन करने पर अभिषेक नाराज हो गए थे। हालांकि बाद में दोनों ने इन अफवाहों को खारिज कर दिया था। अब फिर से ऐसी अफवाहें चल रही हैं कि दंपती मे फिर से अनबन हो गई है। मीडिया रिपोर्ट्स के मुताबिक बेटी अराध्या को लेकर दोनों के बीच में कुछ तनातनी चल रही है। कहा जा रहा है कि अभिषेक अपनी बेटी अराध्या को बड़ी होने पर सुपरस्टार के तौर पर देखना चाहते हैं वहीं ऐशवर्या अभिषेक के फैसले से नाखुश हैं और वह बेटी को बॉलिवुड की चकाचौंध से दूर रखना चाहती हैं। अभिषेक ने एक बार अपने फैन्स को जवाब देते हुए ट्विटर पर कहा था, 'मेरी बेटी को जो पसंद आएगा और जिस काम में मन लगेगा वह वही करेगी।' अभिषेक ने कहा कि जब वह बच्चे थे तब उन्हें उनके मनपसंद का काम करने के लिए कहा गया था। इसलिए वह अपनी मर्जी बेटी पर नहीं थोपेंगे। हालांकि बच्चन परिवार से अभी तक इस मामले पर कोई बयान नहीं आया है। ये भी खबरें आ रही हैं कि ऐश्वर्या और अभिषेक अनुराग कश्यप की अगली फिल्म 'गुलाब जामुन' में एक साथ नजर आ सकते हैं।
मुंबई बॉलिवुड ऐक्ट्रेस सनी लियोनी ने जरा से वक्त में ही सोशल मीडिया से लेकर इंडस्ट्री तक खास जगह बना ली है। उन्होंने हाल ही अपना मोबाइल ऐप लॉन्च किया था। अब सनी ने अपने फैंस के लिए नया तरीका निकाला है। उन्होंने इस ऐप के अपडेटेड वर्जन के साथ् नया फीचर दिया है। सनी ने इंस्टाग्राम पर कुछ तस्वीरों में इमोजी दिखाए हैं। ऐसे इमोजी सनी से पहले सोनम कपूर ने भी दिखाए थे। सनी का यह अवतार लोगों को बहुत पसंद आ रहा है। इन इमोजी का इस्तेमामल आप चैटिंग के दौरान कर सकेंगे। सनी इनमें हमेशा की तरह हॉट लग रही हैं। उन्होंने सोशल मीडिया के जरिए इन इमोजीज को शेयर किया। Woohooo !!! Hey everyone!! Sunny Leone Stickers are now available on Emojifi App!! Download them now from https://t.co/Z6x72OnH34 pic.twitter.com/j0hZPM70eZ — Sunny Leone (@SunnyLeone) March 3, 2017
मुंबई बॉलिवुड फिल्म मेकर करन जौहर 2 जुड़वां बच्चों के बाप बन गए हैं। इनमें से एक लड़का है और एक लड़की। वह शहर से बाहर थे, इस कारण इस सिलसिले में उनसे बात नहीं हो पाई लेकिन BMC के अधिकारियों के मुताबिक शुक्रवार को पब्लिक हेल्थ डिपार्टमेंट में बच्चों के जन्म का पंजीकरण कराया जा चुका है। सरॉगसी के जरिए करन को सिंगल फादर बनने का सुख प्राप्त हुआ है। BMC की स्वास्थ्य अधिकारी डॉ. पद्मजा केस्कर ने बताया कि शुक्रवार को दोनों बच्चों के जन्म का पंजीकरन किया गया है। इनका जन्म पिछले महीने हुआ था। जन्म और मृ़त्यु पंजीकरन के लिए केंद्र सरकार की वेबसाइट पर इस बात की पुष्टि की जा चुकी है। ये बच्चे अंधेरी (वेस्ट) के मसरानी अस्पताल में पैदा हुए थे। हालांकि, करन ने अब तक BMC को बच्चों के नाम की जानकारी नहीं दी है। BMC के एक वरिष्ठ अधिकारी ने बताया कि फिलहाल बर्थ रिकॉर्ड में इनका नाम 'बेबी बॉय' और 'बेबी गर्ल' लिखा गया है। करन के करीबी दोस्त शाहरुख खान के तीसरे बेटे अबराम का जन्म भी इसी अस्पताल में सरॉगसी के जरिए हुआ था। BMC के अधिकारियों ने बताया कि रजिस्ट्रेशन डिटेल्स में करन जौहर का नाम बच्चों के पिता के तौर पर दर्ज किया गया है लेकिन मां के नाम का कॉलम खाली है। पिछले साल जून में अभिनेता तुषार कपूर ने अपने बेटे लक्ष्य के जन्म की खबर सुनाई थी। लक्ष्य का जन्म इन-विट्रो फर्टिलाइजेशन और सरॉगसी के जरिए हुआ था। हाल ही में सामने आई ऐसी कई घटनाओं के बाद सरकार ने इनफर्टिलिटी ट्रीटमेंट के लिए सरॉगसी को विकल्प बनाने के मामले में कुछ दिशानिर्देश तय करने का निर्णय लिया। इसके लिए तैयार किए ड्राफ्ट बिल में कमर्शल सरॉगसी पर प्रतिबंध लगाया गया है। इस प्रतिबंध के तहत सरॉगट मदर को किसी भी तरह का पेमेंट नहीं किया जा सकेगा। साथ ही इसमें यह कुंवारे लोगों, विदेशियों और भारतीय मूल के लोगों के लिए सरॉगसी पर बैन है। केंद्रीय स्वास्थ्य मंत्री जे. पी. नड्डा ने पिछले साल नवंबर में लोकसभा में सरॉगसी (रेग्युलेशन) बिल पेश किया था। इस साल जनवरी में राज्यसभा अध्यक्ष ने यह बिल स्थायी संसदीय समिति (स्वास्थ्य) को भेजते हुए 3 महीने में अपनी रिपोर्ट देने को कहा। हाल ही में रिलीज की गई आत्मकथा 'ऐन अनसूटेबल बॉय' में करन ने एक बच्चा गोद लेने या फिर सरॉगसी के जरिए एक बच्चे का बाप बनने की ख्वाहिश सामने रखी थी। बुक रिलीज के वक्त उन्होंने कहा था, मुझे नहीं पता कि मैं क्या करूंगा लेकिन मुझे ऐसा लगता है कि मैं पिता बनना पसंद करूंगा। मुझे नहीं पता कि यह कैसे होगा लेकिन मुझे इसकी जरूरत महसूस होती है क्योंकि मेरे पास देने के लिए ढेर सारा प्यार है।
नेहा माहेश्वरी, मुंबई दो साल तक डेटिंग करने के बाद आखिरकार रविवार को स्टैंडअप कमीडियन भारती सिंह और हर्ष लिंबाचिया के रोके की रस्म हुई। हर्ष भारती के शो कॉमिडी नाइट्स बचाओ के राइटर हैं। रोके की रस्म में कुछ खास दोस्त और परिवारवाले शामिल रहे। रोके की रस्म में मेहमान के रूप में पहुंचने वाले लोगों में से एक ने बताया, 'रोके की रस्म के बाद अंधेरी के एक रेस्तरां में पार्टी रखी गई, सबकुछ लास्ट मोमेंट में डिसाइड किया गया था। इंडस्ट्री से इनवाइटेड मेहमानों में कृष्णा अभिषेक, कश्मीरा शाह, प्रड्यूसर विपुल शाह और शो के कुछ क्रू मेंबर्स ही थे। कृष्णा ने खूब डांस किया और हर्ष और भारती को भी डासं फ्लोर तक खींचकर ले गए। तीनों ने रातभर डांस कर धमाल मचाया।' खबर है कि भारती और हर्ष इसी साल नवंबर में शादी के बंधन में बंधेंगे। दोनों की जोड़ी नच बलिए में भी पार्टिसिपेट करने वाली है।
मुंबई अजय देवगन स्क्रीन पर गंभीर ऐक्टिंग के लिए जाने जाते हैं, लेकिन असल जीवन में वह काफी मस्तमौला किस्म के इनसान हैं। शूटिंग करते वक्त वह अपने साथियों और टीम के मेंबर्स के साथ काफी मस्ती करते रहते हैं। अभी हाल ही में अजय ने जोधपुर में शूटिंग के दौरान अपनी शादी की सालगिरह के मौके पर पूरी टीम को भांग खिलाकर मौके को यादगार बना दिया। अजय देवगन इन दिनों जोधपुर में अपनी अगली फिल्म 'बादशाहो' की शूटिंग कर रहे हैं। शूटिंग की वजह से वह घर नहीं जा पाए तो उनकी पत्नी काजोल जोधपुर पहुंच गई। अजय इस खास मौके को यादगार बनाना चाहते थे। होली के मौसम में उन्हें भांग से अच्छा कोई विकल्प नहीं सूझा और उन्होंने पूरी टीम की कास्ट और क्रू के लिए भांग वाली मिठाई मंगवाई। माठे के साथ भांग और नशीली हो जाती है। मिठाई में भांग ना असर और बढ़ गया। भांग वाली स्पेशल मिठाई खाने के बाद 'बादशाहो' की टीम दिन भर हंसती रही। यह तो अच्छा रहा कि उस दिन की शूटिंग खत्म हो चुकी थी, नहीं तो कुछ गड़बड़ भी हो सकती थी। अजय और काजोल की शादी को 18 साल हो चुके हैं। इस जोड़ी की एक 14 वर्षीय बेटी नायसा और 6 साल का लड़का युग है।
अभिनेता और टीवी होस्ट रणविजय सिंह और उनकी पत्नी प्रियंका वोहरा ने सोमवार को अपने पहले बच्चे का स्वागत किया है। दोनों की पहली संतान के रूप में बिटिया ने जन्म लिया है, जिससे यह खूबसूरत कपल काफी उत्साहित है। रणविजय ने ट्विटर पर एक पोस्ट के जरिए अपने प्रशंसकों और शुभचिंतकों के साथ यह खुशी साझा की है। इन्होंने अपने ट्विटर हैंडल पर लिखा है,‘भगवान के आशीर्वाद, परिवार और दोस्तों की प्रार्थना व शुभकामनाओं से प्रियंका और मुझे राजकुमारी मिली है।’ उल्लेखनीय है कि 33 वर्षीय अभिनेता वर्ष 2014 में प्रियंका वोहरा के साथ शादी के बंधन में बंधे थे। रणविजय वर्तमान में अभिनेत्री नेहा धूपिया, क्रिकेटर हरभजन सिंह, अभिनेता करण कुंद्रा और प्रिंस नरूला के साथ युवाओं के पसंदीदा टीवी रिऐलिटी टीवी शो ‘एमटीवी रोडीज राइजिंग’ में नजर आ रहे हैं।
मुंबई ऐक्टर विद्युत जामवाल की ऐक्शन फिल्म 'कमांडो 2: द ब्लैक मनी ट्रेल' ने बॉक्स ऑफिस पर पहले दिन 5.10 करोड़ रुपये अपनी झोली में डाल लिए हैं। फिल्म के निर्माता विपुल शाह का कहना है कि फिल्म से जुड़े सभी लोग इससे काफी खुश हैं। 'कमांडो 2' ने पहले दिन 5.10 करोड़ रुपये कमाए हैं, जो कि इस सीक्वल की पहली फिल्म 'कमांडो: ए वन मैन आर्मी' की पहले दिन की कमाई से काफी ज्यादा है। पहली फिल्म 'कमांडो' ने रिलीस के पहले दिन 3.69 करोड़ रुपये कमाए थे। ट्रेड विश्लेषकों के मुताबिक 'कमांडो 2' ने पहले दिन 4 करोड़ रुपये कमाए हैं। वहीं फिल्म निर्माताओं के मुताबिक फिल्म ने 5.10 करोड़ की कमाई की। प्रड्यूसर विपुल शाह ने एक बयान में कहा, 'इसकी कमाई की शुरुआत कई बड़े सितारों वाली फिल्मों से अधिक और बेहतर हुई है और यह दिखाता है कि दर्शकों ने फिल्म और विद्युत को बेहद पसंद किया है। शाह ने कहा कि एक सीक्वल के लिए पहली फिल्म से ज्यादा कमाना मुश्किल होता है। 'कमांडो 2' ने यह किया है और दर्शकों को फिल्म बेहद पसंद आ रही है। शाह ने कहा कि फिल्म की शुरुआत से वह बेहद खुश हैं। इस फिल्म को देवेन भोजानी ने निर्देशित किया है। इस ऐक्शन फिल्म में विद्युत के साथ अदा शर्मा भी हैं।
आगरा ऐक्टर संजय दत्त ने एक बार फिर से सलमान के साथ अपने रिश्तों को लेकर उड़ रही अफवाहों पर सफाई दी है। दत्त ने कहा कि उनके और सलमान के बीच कोई झगड़ा या मनमुटाव नहीं है। उन्होंने कहा कि दोनों के बीच में सबकुछ एकदम ठीक है। हाल ही में संजय दत्त ने एक कार्यक्रम में सलमान को 'ऐरगंट' यानी अभिमानी कहा था। आगरा में अपनी आने वाली फिल्म 'भूमि' की प्रेस कॉन्फ्रेंस में बोलते हुए संजय ने कहा कि उनके और सलमान के बीच सबकुछ ठीक है। दत्त ने कहा, 'मेरे और सलमान के बीच कोई समस्या नहीं है और अभिमानी कोई बुरा शब्द नहीं है। यह एक तरह से भावनाओं का इजहार है। मैं अभिमानी हो सकता हूं, लेकिन एक प्यारा अभिमानी।' सलमान के साथ 'साजन', 'दस' और 'चल मेरे भाई' जैसी फिल्मों में काम कर चुके संजय ने हाल ही में फिल्म 'दबंग' के अभिनेता को 'अभिमानी' कहा था। संजय (57) फिलहाल यहां फिल्म 'भूमि' की शूटिंग में व्यस्त हैं। वह इस फिल्म में शेखर सुमन और अदिति राव हैदरी के साथ काम कर रहे हैं। नई पीढ़ी के पंसदीदा कलाकारों के बारे में पूछे जाने पर संजय ने रणबीर कपूर, रणवीर सिंह, वरुण धवन, आलिया भट्ट का नाम लिया। रणबीर, संजय के वास्तविक जीवन पर बनने वाली फिल्म में उनकी भूमिका निभाएंगे। इस बारे में पूछे जाने पर उन्होंने कहा, 'मैं इसे लेकर नर्वस नहीं हूं। क्या आप सब मेरे जीवन के बारे में नहीं जानते हैं? सबकुछ सबके सामने है।'
अभिनेता सलमान खान ने पिछले दिनों करन जौहर के साथ मिलकर अक्षय कुमार को लेकर एक फिल्म बनाने की घोषणा की। बॉलिवुड में इन दिनों जहां दो बड़े सितारे एक फिल्म का हिस्सा होने में कतराते हैं ऐसे में सलमान का अपने होम प्रॉडक्शन में अक्षय को लेकर फिल्म बनाने का ऐलान करना बड़ी बात है। सलमान के इस फैसले से अक्षय इतने ज्यादा प्रभावित हुए हैं की उन्होंने सलमान के इस रास्ते पर चलने का फैसला किया है। वह सलमान की तरह ही अपने होम प्रॉडक्शन में दूसरे सितारों को लेकर फिल्म बनाने की तैयारी में हैं। अक्षय ने नवभारतटाइम्स डॉट कॉम से बातचीत में कहा है कि सलमान ने यह फैसला कर बॉलिवुड में एक नए ट्रेंड की शुरुआत की है। वह सलमान के इस फैसले से प्रभावित होकर कहते हैं, 'अगर मुझे अच्छी स्क्रिप्ट मिले जिसमें बड़े सितारों को लेकर फिल्म बनाया जा सके तो मैं भी जरूर अपने प्रॉडक्शन में ऐसी फिल्मों का निर्माण करूंगा।' अक्षय आगे कहते हैं, 'सलमान खान जैसे बड़े स्टार मुझे लेकर एक फिल्म प्रड्यूस कर रहे हैं यह बहुत बड़ी बात है। ऐसा बॉलिवुड में पहली बार हो रहा है कि कोई सुपरस्टार अपने साथी को लेकर फिल्म बना रहा है, लेकिन हॉलिवुड में ऐसा होता रहता है। वहां सितारे एक-दुसरे को लेकर बड़ी-बड़ी फिल्में बनाते रहते हैं। बॉलिवुड इंडस्ट्री के लिए यह एक बड़ी शुरुआत है। मैं इसे बॉलिवुड में मच्योरिटी, अच्छी दोस्ती, फिल्म व्यवसाय की एक अच्छी शुरुआत कहूंगा। मैं सलमान को इस तरह एक नए ट्रेंड के शुरू करने पर उन्हें सलाम करता हूं। अगर सलमान की यह कोशिश कामयाब होती है तो नया ट्रेंड बन जाएगा।' सलमान के साथ अपनी दोस्ती पर अक्षय कहते हैं, 'हमारी दोस्ती में यह जरूरी नहीं है कि हमारी मुलाकात हर दिन होना जरूरी है। मैं कभी सलमान के घर नहीं जाता और न ही वह मेरे घर आते हैं लेकिन हमारे बीच एक समझदारी वाली दोस्ती है। हम एक दुसरे के काम की सराहना करते हैं। अब देखिये न उन्होंने मुझे अपने प्रॉडक्शन की फिल्म में शामिल कर मेरे ऊपर अपना पैसा लगा रहे हैं, यह बहुत बड़ा फैसला है।' अक्षय कुमार इन दिनों अपनी रिलीज होने वाली फिल्म 'जॉली एल एल बी 2' के प्रमोशन में व्यस्त है, फिल्म का निर्देशन सुभाष कपूर ने किया है। अक्षय कुमार के साथ फिल्म में हुमा कुरैशी, अन्नू कपूर और सौरभ शुक्ला मुख्य भूमिका में हैं। 'जॉली एल एल बी 2' 10 फरवरी को रिलीज होगी।
पचास पार करने के बावजूद बादशाह खान का जलवा बरकरार है। एक अरसे से सुर्खियों में रही किंग खान की फिल्म 'रईस' अब प्रदर्शन के पथ पर है। महबूब स्टूडियो में हुई इस मुलाकात के दौरान उनके पिता होने का पहलू सशक्त तरीके से सामने आता है, जब साक्षात्कार के दौरान वह अपने नन्हें बेटे अबराम को टेडी बियर देकर बहलाने की कोशिश करते हैं, मगर मासूम अबराम पिता के स्टारडम से परे पापा के साथ की जिद करता है। बेटे को विदा करके शाहरुख यह कहना नहीं भूलते कि अबराम उनके लिए स्ट्रेस बस्टर है। इस खास मुलाकात में वह अपनी फिल्म 'रईस' के अलावा अपनी पत्नी गौरी, परिवार, विवाद, आदि के बारे में दिल खोलकर बातें कीं। अभिनेता के रूप में अब तक आपने 'बाजीगर', 'बादशाह', 'फैन' जैसे कई शीर्षकों को साकार किया है। निजी तौर पर आप खुद को इनमें से किस शीर्षक के करीब पाते हैं? मैं खुद को किरदारों के बजाय अपनी फिल्मों से जोड़ता हूं। मुझे याद है एक बार अमित जी (अमिताभ बच्चन) ने कहा था कि बहुत अच्छा लगता है जब सड़कों पर लोग आपको आपके असल नाम के बजाय आपके किरदारों के नाम से पहचानें। मेरी फिल्म 'बादशाह' उतनी चली नहीं , मगर उसके शीर्षक का कुछ ऐसा असर हुआ कि लोग मुझे बादशाह खान के नाम से बुलाने लगे। मेरे करियर में यह पहली बार हुआ, जब लोग 'बाजीगर', 'बाजीगर' कहकर पुकारने लगे। अभिनय के नजरिए से मुझे 'बाजीगर' करने में बहुत मजा आया था। मैंने 'फैन' बहुत इंजॉय की। 'रईस' में काम करना भी बहुत मजेदार रहा क्योंकि यह मेरे जोन का चरित्र नहीं है। आमतौर पर मैं अर्बन हीरो का रोल प्ले करता हूं। मैंने 'चाहत' और 'रब ने बना दी जोड़ी' को छोड़कर स्मॉल टाउन कैरेक्टर नहीं किए। वे किरदार भी थोड़े-से कमर्शल ही थे। 'रईस' बहुत ही रियल जोन की फिल्म है। इसके निर्देशक राहुल ढोलकिया और पूरी टीम रियलिस्टिक सिनेमा से जुड़े रहे हैं। मैं इसमें 7 साल से 45 साल के व्यक्ति का रोल कर रहा हूं। मैंने आवाज पर काम किया है। इसकी भाषा पर भी बहुत मेहनत हुई है। आपको 'डर', 'बाजीगर', 'अंजाम' जैसे एंंटि हीरो की भूमिका के बाद 'रईस' में भी आपका ग्रे शेड है। आपका ग्रे पहलू क्या है? मैं नहीं जानता कि यह ग्रे है अथवा मेरा अवगुण, मगर मैं जरा भी सामाजिक नहीं हूं। मुझे लगता है मुझे रिश्ते निभाने नहीं आते। या यों कहिए कि रिश्तों को निभाने का मेरे पास वक्त नहीं होता। इसलिए मैं उन रिश्तों से भावनात्मक रूप से जुड़ नहीं पाता। मेरे माता-पिता जल्दी चल बसे थे और कदाचित इसी कारण मैं रिश्तों को निभाना नहीं सीख पाया। मैंने देखा है कि दोस्त आम तौर पर अपनी मुसीबतें और समस्याएं एक-दूसरे के साथ साझा करते हैं, मगर मैं ऐसा नहीं कर पाता। अब मुझसे यह खुद नहीं होता तो मुझे दूसरे से पूछना भी नहीं आता। मैं कभी किसी से नहीं पूछता कि यार तुम्हें क्या दर्द है और जब कोई मुझसे निजी बातें पूछता है तो मुझे लगता है कि वो बंदा पर्सनल हो रहा है। सरहद पर जब भी कोई समस्या होती है, निशाना बॉलिवुड और फिल्मी कलाकारों को बनाया जाता है। इस पर क्या कहना चाहेंगे? मुझे तो अब इसकी आदत हो गई है। इसमें अनेक पहलू जुड़े हैं। कुछ लोगों का मकसद सिर्फ रोड़े अटकाना होता है तो कुछ लोग महज प्रचार के लिए करते हैं। कुछ लोग जेनुइनली फील भी करते हैं। मेरे करियर में यह बहुत बार हुआ है। जैसे 'बिल्लू बार्बर' का ही उदाहरण ले लीजिए। हेयर ड्रेसर्स की कम्युनिटी इसके शीर्षक पर आहत हो गई थी। मुझे उनकी बात समझ में नहीं आई, मगर वह दिल से दुखी थे। मेरी टीम का कहना था कि हम शीर्षक नहीं बदलेंगे, मगर मैं रातोंरात 45 हेयर ड्रेसर से मिला और मैंने अपनी फिल्म से बार्बर लफ्ज हटा दिया। मैं फिल्मों के प्रचार-प्रसार और मार्केटिंग के जरिए अपनी फिल्मों के बारे में पारदर्शिता बरतने में विश्वास रखता हूं और अपराध बोध से मुक्त होना चाहता हूं ताकि लोगों को यह न लगे कि बताया कुछ और गया और दिखाया कुछ और। तीसरी और सबसे अहम बात यह है कि आप जब मेरी फिल्म देखने आएं तो सुरक्षित, आराम और खुशी के साथ आएं। ये नहीं कि झगड़े हो रहे हों, पुलिस सर पर मंडरा रही हो, कोई बदतमीजी हो रही हो। तो क्या यही वजह थी कि रिलीज पर विवाद से बचने के लिए आप पहले ही राज ठाकरे से मिल लिए? देखिए, मेरे बच्चे अगर कोई फिल्म देखने जाएं तो मैं कभी नहीं चाहूंगा कि वे किसी खौफ या झगड़े की आशंका तले फिल्म देखें। मैं इस मामले में बहुत क्लियर हूं कि मुझे अपनी फिल्म को राजी-खुशी रिलीज करने के लिए जो भी आप 'रईस' में अपने साथ किसी भी हिरोइन को ले सकते थे। आपने माहिरा को क्यों चुना? सच तो यह है कि अपनी फिल्मों की कास्टिंग मैं नहीं करता। जब मैं नया-नया आया था, तब माधुरी, जूही, श्रीदेवी सभी बड़ी हीरोइनें थीं, मगर किसी ने यह सवाल नहीं किया कि हम इस नए लड़के के साथ काम क्यों करें? मैंने इन सभी नायिकाओं के साथ काम किया। जब मैंने दिव्या भारती के साथ 'दीवाना' की तो तब वह बड़ी स्टार थीं, मगर उन्होंने कभी अपनी नापसंदगी जाहिर नहीं की। अभिनेत्रियां ही क्यों? मुझे तो जैकी श्रॉफ, चिंटू जी सरीखे सभी बड़े अभिनेताओं ने अपने साथ काम करने का अवसर दिया तो मैंने एक नियम बना लिया कि मैं अपनी फिल्मों की कास्टिंग में कभी कोई हस्तक्षेप नहीं करूंगा। मुझसे कोई पूछता भी है तो मैं रस्मी तौर पर पांच बड़ी हिरोइनों का नाम ले लेता हूं। मैं कोई तुलना नहीं कर रहा, लेकिन 'ओम शांति ओम' में पहले हमने तय किया था कि हिरोइन के रोल के लिए हम किसी प्रतिष्ठित अभिनेत्री को लें, मगर मैं उसमें एक स्ट्रगलर का रोल कर रहा था और फिर हमें लगा कि करीना या प्रीति जैसी किसी बड़ी हिरोइन को लेने पर किरदार पर स्टारडम हावी हो जाएगा। शांतिप्रिया की भूमिका के लिए हमें बिना किसी विशेष छविवाली अभिनेत्री चाहिए थी, जिसके लिए दीपिका का फ्रेश चेहरा बहुत ही उपयुक्त था, उसी तरह मैं 'रईस' में एक रियल लाइफ किरदार निभा रहा हूं और मेरे ऑपोजिट बिना किसी इमेज वाली अभिनेत्री का होना जरूरी था। माहिरा यों बहुत ही नाजुक और खूबसूरत हैं, मगर मजबूत भी हैं, हमें 'रईस' के लिए सायलेंट स्ट्रॉन्ग हिरोइन की दरकार थी।
खबर है कि एक फिल्म स्टार ने किसी फिल्ममेकर से अटपटी रकम की डिमांड कर डाली। दरअसल, विज्ञापन की दुनिया में सबसे चहेते फिल्म जगत के इस स्टार की बातचीत पिछले दिनों किसी बड़े ऐक्शन फिल्ममेकर के साथ उनकी अगली फिल्म के लिए हो रही थी। भले ही, साथ काम करने को लेकर उनकी छोटी-मोटी बातें मीडिया में बाहर आ चुकी हैं, लेकिन कई लोगों को यह नहीं पता होगा कि यह किस तरह की डील से होकर गुजरी है। हमने सुना है कि ऐक्टर ने इस प्रॉजेक्ट के लिए 21 करोड़ रुपए की डिमांड की, जिसे फिल्ममेकरों ने ठुकरा भी दिया था। सुनने में आया कि इसके बाद बातचीत के लिए ऐक्टर के मेंटॉर को बीच में बुलाया गया, जो खुद भी फिल्ममेकर ही हैं और फिर यह डील आखिरकार 15 करोड़ पर आकर फाइनल हुई, जो कि बॉलिवुड के लिए एक वाजिब अमाउंट माना जा सकता है।
मिस्टर परफेक्शनिस्ट आमिर खान की सुपरहिट फिल्म 'दंगल' की शानदार सफलता का जश्न मनाया गया मुम्बई के एक पांचसितारा होटल में। इस सेलिब्रेशन के मौके पर बॉलिवुड के तमाम सितारों ने शिरकत की। पार्टी में पहुंचे करन जौहर ने 'दंगल' की तारीफ में खूब कसीदे पढ़े। करन की मानें तो 'दंगल' की शानदार सफलता और धुआंधार कमाई ने उन्हें जरा भी सरप्राइज नहीं किया क्योंकि करन 'दंगल' को रिलीज के दो महीने पहले ही देख चुके थे और उसी समय वह समझ गए थे कि आमिर की यह फिल्म हर मामले में नया कीर्तिमान बनाएगी। करन कहते हैं, 'इस समय 'दंगल' की सक्सेस को देखकर हर निर्माता यही सोच रहा होगा कि काश मैं 'दंगल' का प्रड्यूसर होता। मुझे आमिर ने अपने घर में रिलीज के दो महीने पहले यह फिल्म दिखाई थी मैं फिल्म देखने के बाद समझ गया था कि 'दंगल' हिंदुस्तान की सबसे बेहतरीन और खास फिल्म है। उस दिन आमिर के घर पर मेरे अलावा करीब 45-50 और भी लोग थे जिन्होंने फिल्म देखी थी। सभी का रिऐक्शन लगभग एक जैसा था। कुछ लोग रो रहे थे, कुछ हंस रहे थे तो कुछ लोग चीख-चिल्ला कर ताली बजा रहे थे। तभी पता चल गया था कि 'दंगल' सभी तरह के दर्शकों की फिल्म है। इसलिए मैं इसकी शानदार सफलता और कमर्शल बिजनस से बिल्कुल भी शॉक या सरप्राइज नहीं हूं।' करन आगे बताते हैं, 'आज से लगभग दस साल पहले मैंने जब यशराज बैनर की शाहरुख खान स्टारर फिल्म 'चक दे' देखी थी तब भी मेरे अंदर ऐसी ही फीलिंग आई थी जैसे 'दंगल' देखने के बाद आई। 'चक दे' देखने के तुरंत बाद मैं भाग कर आदित्य चोपड़ा से यह कहने गया था कि मैंने सालों बाद इतनी खूबसूरत फिल्म देखी है। 'दंगल' एक कंप्लीट हिंदुस्तानी फिल्म है जिसमें महिलाओं को इज्जत और मान-मर्यादा के साथ दिखाया गया है। मुझे लगता की पिछले दस साल में 'दंगल' से खूबसूरत फिल्म आई ही नहीं है।'
आगरा अभिनेता संजय दत्त ने कभी नहीं चाहा कि उनकी बेटी त्रिशाला भी बॉलिवुड की ग्लैमरस दुनिया में कदम रखें। इसकी वजह यह रही है कि दत्त इसे एक मुश्किल काम मानते हैं। संजय ने कहा कि उनकी बेटी त्रिशाला ऐक्ट्रेस बनना चाहती थी और वह त्रिशाला की टांगें तोड़ देना चाहते थे। संजय के मुताबिक बॉलिवुड की दुनिया चकाचौंध भरी जरूर है, लेकिन यहां काम करना काफी मुश्किल है। संजय से जब पूछा गया कि वह अपनी बेटी त्रिशाला और परदे पर उनकी बेटी की भूमिका निभा रहीं अदिति राव हैदरी में क्या समानता देखते हैं तो उन्होंने कहा, 'त्रिशाला ऐक्ट्रेस बनना चाहती थी और मैं उसकी टांगें तोड़ देना चाहता था, जो मैं यहां (फिल्म 'भूमि' में) नहीं कर रहा हूं।' उन्होंने बताया कि अमेरिका में त्रिशाला को कॉलेज में पढ़ाई कराने के लिए उन्होंने अपना काफी समय और ऊर्जा खर्च किया और वह अच्छा कर रही हैं। संजय ने कहा, 'सबसे पहले मैंने उसे एक बढि़या कॉलेज क्रिमिनल कॉलेज ऑफ जस्टिस में ऐडमिशन दिलाने के लिए काफी समय और ऊर्जा लगाया और उसने पढ़ाई में अच्छा किया। उसने फॉरेसिंक सायेंस में डिग्री ली है। वह एफबीआई के साथ काम करती है और फैशन डिजाइनिंग की पढ़ाई भी कर रही है।' संजय कहते हैं, 'एक कलाकार बनना इतना आसान नहीं है, यह आसान और चकाचौंध से भरा दिखता है, लेकिन यह एक मुश्किल काम है।' वह फिलहाल उमंग कुमार निर्देशित फिल्म 'भूमि' की यहां शूटिंग कर रहे हैं, जो बाप-बेटी के रिश्ते पर आधारित है।
अपनी फिल्म 'रईस' को मिली सफलता से खुश शाहरुख खान ने अपने बांद्रा स्थित बंगले के बेहद करीब महबूब स्टूडियो में एक पूरा दिन अपने चाहने वालों के साथ बिताया। पिछले दिनों 'रईस' के प्रमोशन की वजह से वह अपने बेटे अबराम के साथ वक्त नहीं बिता पाए थे इसलिए वह फैन्स के साथ मीटिंग के समय में भी अबराम के साथ थे। शाहरुख के चाहने वाले शाहरुख से मिलने आए तो उन्हें बोनस में अबराम की किलकारी और मस्ती को भी करीब से देखने का मौका मिलता रहा। अबराम बीच-बीच में पापा शाहरुख के साथ अपनी तोतली भाषा में अपना प्यार जताते हुए खूब बात भी करते। लोगों के लिए सुपरस्टार शाहरुख को बेटे अबराम के साथ बच्चा बनकर मस्ती करते देखना यादगार बन गया। अपने पापा के साथ पूरा समय बिताने के लिए बेताब अबराम को शाहरुख बार-बार यह कहकर इंतजार करवाते कि इस मीटिंग के बाद पापा सिर्फ आप के साथ होंगे, बेटा अबराम कहता ओके पापा....और अबराम थोड़ी देर के लिए फिर से बहल जाते। 'रईस' को लगातार मिल रही सकारात्मक प्रतिक्रिया और बॉक्स ऑफिस की कमाई से गदगद शाहरुख ने नवभारतटाइम्स डॉट कॉम से बातचीत में कहा, 'इस समय मैं खुशी और जश्न के ज़ोन में हूं। आज यहां हमारी पूरी टीम पार्टी की तैयारी के लिए मेहमानों की लिस्ट बनाने में जुटी है। अगर आप यहां नहीं होते तो इस समय मेरे हाथ में कॉफी का मग नहीं बल्कि (हंसते हुए) जूस का ग्लास होता।' फिल्म को मिली धमाकेदार ओपनिंग पर शाहरुख कहते हैं, 'मैं बहुत खुशकिस्मत हूं कि मेरी जो भी फिल्म आती है उसकी ओपनिंग हमेशा बहुत अच्छी होती है, लोग मेरी फिल्म देखने बहुत उमड़ कर आते हैं। इससे मेरी जिम्मेदारी भी बढ़ जाती है कि मुझे लोगों के सामने ऐसी कहानी प्रस्तुत करनी है जो वह देखना चाहते हैं।' शाहरुख अपनी बात बढ़ाते हुए आगे कहते हैं, 'जब एक आदमी इतने लम्बे वक्त से काम कर रहा है तो वह लोगों के दिल-दिमाग में बस जाता है। ऐसे में इस रिश्ते को बनाए रखने के लिए नई कहानियां और नए प्रयोग जरूरी हैं। जब मेरी फिल्म नहीं चलती है तो दिल टूट जाता है। अब मैं इतने सालों से फिल्म व्यवसाय में हूं तो फिल्म की रिलीज के बाद अंदाजा लगा लेता हूं कि यह फिल्म कितने लोगों को पसंद आ रही है। समय के साथ मेरी सेन्स ऑफ रिस्पॉन्सिबिलिटी बढ़ गई है।' 'रईस' देखने के बाद ट्विटर के जरिए अमिताभ बच्चन से मिली तारीफ पर शाहरुख अपनी खुशी जताते हुए कहा, 'अमित जी की तारीफ मिलना मेरे लिए बहुत खुशी की बात है। उन्होंने पहले भी मेरी फिल्मों की कई बार तारीफ की है। जिनकी फिल्में देखकर मैं बड़ा हुआ हूं, जो हम सबके हीरो हैं, उनका यह कहना कि उन्हें मेरी फिल्म में मेरा गुस्सा अच्छा लगा, यह मेरे लिए बड़ी बात है। धरम जी, शशिकपूर, अमिताभ बच्चन, ऋषि कपूर जैसे स्टार जब तारीफ करते हैं तो लगता है जरूर मैंने कुछ अच्छा काम किया है।'
लाहौर पाकिस्तानी ऐक्ट्रेस और गायक राबी पीरजादा ने भारतीय अभिनेता सलमान खान पर चौंकाने वाले आरोप लगाए हैं। पीरजादा ने कहा है कि सलमान की फिल्मों के चलते पाकिस्तान में अपराध बढ़ रहा और यहां के युवा बॉलिवुड की फिल्में देखकर बर्बाद हो रहे हैं। कुछ दिनों पहले पाकिस्तानी अभिनेत्री सबा कमर का एक विडियो सोशल मीडिया के जरिए चर्चा में आया था। इसमें वह सलमान को छिछोरा कहती दिख रही हैं। विडियो में वह रितिक रोशन, इमरान हाशमी और रितेश देशमुख का मजाक उड़ाती भी नजर आई थीं। लाहौर में एक प्रेस कॉन्फ्रेंस के दौरान पीरजादा ने कहा, ‘बॉलिवुड में सभी फिल्में अपराध को केंद्र में रखकर बनाई जाती हैं। खासकर सलमान खान की फिल्मों में क्रिमिनल ऐक्टिविटी ज्यादा दिखाई जाती हैं। मैं बॉलिवुड के लोगों से पूछती हूं वे अपने युवाओं के लिए क्या बना रहे हैं? वे युवाओं को क्या सिखाना चाहते हैं? उन्होंने आगे कहा कि एक समय था जब पाकिस्तान में सामाजिक मुद्दों को उठाने वाली फिल्में बनती थीं लेकिन बॉलिवुड ने सब कुछ बदलकर रख दिया है। मालूम हो कि पीरजादा की फिल्म रिलीज होने वाली है। वह इन दिनों इसी के प्रमोशन में जुटी हैं। इनकी दो फिल्में 'शोर शराबा' और 'प्यार की एफआईआर' 2017 में रिलीज होने को तैयार हैं।
Mulayam.Yadav@timesgroup.com पार्टी में स्टार प्रचारक की भूमिका निभाने वाले राजपाल कहते हैं कि मैं भले ही कहीं से चुनाव न लड़ूं, लेकिन 390 प्रत्याशियों को लड़ा रहा हूं। एक जिम्मेदार प्रचारक हूं, जिम्मेदारियों से भागने वालों में से नहीं हूं। राजनीति को जो सत्य, अहिंसा से साम, दाम, दंड, भेद में ले गए हैं, उसे वहां से वापस सत्य और अहिंसा पर स्थापित करना चाहता हूं। राजपाल यादव ने मसखरी भी गंभीर होकर की है। उन्हें जब लोगों ने कमीडियन समझा तो उन्होंने सीरियस फिल्में करके खुद को साबित किया। जब पॉजिटिव रोल में ऑडियंस पसंद करने लगी तो उन्होंने निगेटिव किरदार निभाकर सभी को हैरान कर दिया। हालांकि, एक नागरिक होने के नाते वह हमेशा कुछ सवालों के जवाब ढूंढते रहे। जब उन सवालों के जवाब नहीं मिले तो राजनीति के दंगल में कूद पड़े, क्योंकि उन्हें फिल्मों में अभिनय पसंद है लेकिन राजनीति में ऐक्टिंग पसंद नहीं। यही कारण है कि उन्होंने सर्व समभाव पार्टी बनाई और विधानसभा चुनाव में स्टार प्रचारक की भूमिका निभा रहे हैं। सोमवार को एनबीटी दफ्तर आए राजपाल से हमने उनकी पार्टी से लेकर फिल्मों के बारे में बातचीत की। पॉलिटिक्स तो जीवन से जुड़ी है राजनीति से जुड़ने के सवाल पर राजपाल कहते हैं कि राजनीति तो हम सभी के जीवन से जुड़ी है। मैं पिछले 15-20 साल से राजनीति में कुछ सवालों के जवाब खोजने की कोशिश कर रहा था, लेकिन जब वे जवाब नहीं मिले तो राजनीति में आने का फैसला किया। राजनीति एक ऐसा विषय है, जो जीवन से जुड़ा है। फिर चाहे क्रिकेट हो, व्यापार हो, बॉलिवुड हो या कोई और। हर जगह राजनीति मौजूद है। मेरा मानना है कि हमें राजनीति से भागना नहीं चाहिए क्योंकि अगर बॉलिवुड कहेगा हमारा राजनीति से क्या लेना, व्यापारी भी यही कहेगा, खिलाड़ी भी यही कहेगा और आम नागरिक भी यही सोचेगा तो फिर सवाल यह उठता है कि देश में रहता कौन है। अगर हम दिन के दो घंटे भी देश की राजनीति के मशविरे में बिताएं तो देश संवर जाएगा। आज के समय ने कमर्शल रूप ले लिया है और जनता त्राहिमाम कर रही है। ऐसे में आम नागरिक का ऐक्टिव होना जरूरी है। अब राजनीति में कूदने की जरूरत महसूस हुई मैंने आजतक किसी भी चीज पर बयान नहीं दिया, लेकिन अब राजनीति में कूदने की जरूरत महसूस हुई क्योंकि मुझे लगता है कि यूपी देश के कई प्रदेशों से बड़ा है। हम अक्सर सुनते आए हैं कि यूपी ने इतने प्रधानमंत्री दिए, इतने केंद्रीय मंत्री दिए, यह दिया, वह दिया लेकिन बाकी के प्रदेशों से यह 50 साल पीछे खड़ा नजर आता है। मेरा मानना है कि इस समतल प्रदेश में इतनी ऊर्जा है कि 50 साल आगे निकल सकता है। आज खुद ही देखिए कि बॉलिवुड इंडस्ट्री को हिंदी भाषी चला रहे हैं लेकिन नॉर्थ इंडिया में एक भी मजबूत हिंदी फिल्म इंडस्ट्री नहीं है। आप तमिल से लेकर कन्नड़ और तेलुगू फिल्म इंडस्ट्री देखिए तो कितना प्राउड होता है। मैं यह दावा करता हूं कि अगर राजपाल यादव की पार्टी आती है तो तीन हजार एकड़ में हिंदी फिल्म इंडस्ट्री बनेगी, जिसमें अपने प्रदेश के हजारों लोगों को काम मिलेगा। बता दें कि राजपाल यादव की पार्टी (सर्व समभाव पार्टी) प्रदेश भर में 315 सीटों पर चुनाव लड़ रही है और ऐक्टर अपनी इस पार्टी के लिए प्रमुख प्रचारक का पद संभाल रहे हैं।
दीपिका पादुकोण अपने बिजी शेड्यूल के बावजूद अपनी जिंदगी में से अपने एक बहुत महत्वपूर्ण चीज के लिए समय निकालती हैं और वह चीज है, उनका 'लीव लव लाफ फाउंडेशन'। यह फाउंडेशन लोगों में मानसिक स्वास्थ्य में सुधार लाने, चिंता, तनाव से लड़ने में लोगों की मदद करता है। दीपिका पादुकोण अपने शूटिंग शेड्यूल के साथ दुनियाभर में अपनी हॉलिवुड फिल्म को प्रमोट करने में और अलग-अलग ब्रैंड के विज्ञापनों पर समय दे रही हैं, वहीं वह इस बात का भी पूरा ख्याल रख रही हैं कि अपने फाउंडेशन को भी कुछ वक्त दे सकें। वह मुंबई में रहती हैं, तो टीम के सदस्यों के साथ फाउंडेशन में चल रही ऐक्टिविटी पर बात करती हैं और नजर रखती हैं, लेकिन जब शहर से बाहर रहती हैं, तब भी वह कॉन्फ्रेंस कॉल या मेल के जरिए सारी अपडेट लेती रहती हैं। दीपिका अपने फाउंडेशन के काम में काफी ऐक्टिव हैं। वह अपनी टीम के एक्सपर्ट और काउंसलर के साथ लगातार संपर्क बनाए रखती हैं। ये लोग उन्हें फाउंडेशन के सारे अपडेट देते रहते हैं।
बॉलिवुड के खिलाड़ी अक्षय कुमार की सुबह जल्दी उठने और रात में जल्दी सोने की रूटीन से पूरा बॉलिवुड वाकिफ है। इन दिनों अपनी फिल्म 'जॉली एल एल बी 2' के प्रमोशन में जुटे अक्षय ने नवभारतटाइम्स डॉट कॉम से बातचीत के दौरान अपने फिटनेस से जुड़े एक सवाल पर कहा कि उनके पास फिटनेस को लेकर इतनी जानकारी है कि वह फिटनेस पर तुरंत थीसिस भी लिख सकते हैं। अक्षय कहते हैं, 'मैंने कभी भी कोई डायट प्लान नहीं बनाया। मैं वही सब खाता हूं जो आप सब लोग खाते हैं। दाल-चावल, दही, मीठे में गुलाब जामुन और खाने के बाद पान भी खाता हूं। फर्क सिर्फ इस बात का है कि मैं खाने-पीने में टाइम का बहुत ध्यान रखता हूं। सबसे जरूरी यही है की शाम को 6:30 बजे के पहले जो खाना है खा लेता हूं उसके बाद बिल्कुल भी नहीं।' अक्षय आगे कहते हैं, 'मैं आप लोगों की तरह ही एक सामान्य जिंदगी जीता हूं। एक-डेढ़ घंटे कसरत कर लेता हूं। शाम को 6:30 बजे के पहले खाना खाने की इस रूटीन को अपनाने से डायबीटीज और हार्टअटैक जैसे रोगों को भी कंट्रोल किया जा सकता है। आप कहोगे तो फिटनेस पर मैं एक थीसिस लिख सकता हूं वह भी तुरंत।' अक्षय के साथ मौके पर मौजूद हुमा ने अक्षय की रूटीन को ही उनके सक्सेस की वजह बताते हुए कहा, 'मुझे लगता है आज अक्षय अपने काम में इतने अच्छे और सफल इसीलिए हैं क्योंकि वह खुद बेहद कड़ाई से डिसिप्लिन का पालन करते हैं। मुझे अक्षय के साथ काम करते समय अपने आलस से छुटकारा मिल गया क्योंकि अक्षय शूटिंग की शिफ्ट हमेशा सुबह 5 या 6 बजे रखवाते थे। शुरू में मुझे थोड़ी दिक्कत हुई लेकिन बाद में मेरी आदत बन गई। अक्षय के इस टाइम मैनेजमेंट की वजह से हमने 33 दिनों में पूरी फिल्म शूट कर ली आम तौर पर बॉलिवुड में ऐसा होता नहीं है।'
फिल्म इंडस्ट्री के दिग्गज अभिनेता, निर्माता और निर्देशक सतीश कौशिक ने तमाम बड़े स्टार्स के साथ काम किया है। हालांकि बीच में उन्होंने इंडस्ट्री से ब्रेक ले लिया था, लेकिन जल्द ही वह टीवी की दुनिया में नजर आने वाले हैं... आपकी फिल्म ने मामी फिल्म फ़ेस्टिवल में वाहवाही बटोरी थी। क्या कहना चाहेंगे? मेरी फिल्म ‘ए बिलियन कलर स्टोरी’ का प्रीमियर बुसान इंटरनैशनल फिल्म फेस्टिवल में हुआ है। एन. पद्माकुमार निर्देशित यह फिल्म मुंबई के मामी फेस्टिवल में भी दिखाई गई और कई दूसरे फिल्म फेस्टिवल में भी चल रही है। इसके अलावा मैं एक बायोपिक ‘मैं जिंदा हूं’ का भी निर्माण कर रहा हूं। मैं जल्दी ही अपने नाटक के साथ अमेरिका भी जाने वाला हूं। सिल्वर स्क्रीन पर कब होगी वापसी? मैं विद्युत जामवाल की मार्च में रिलीज होने वाली 'कमांडो 2' में महत्वपूर्ण किरदार निभा रहा हूं। इसके साथ मैं बहुत-सी पटकथाएं भी पढ़ रहा हूं। मुझे खुशी है कि मेरे सामने से काफी दिलचस्प पटकथाएं और अच्छी भूमिकाएं आ रही हैं। इसके अलावा मेरे नाटक ‘मिस्टर एण्ड मिसेज मुरारीलाल’ को दर्शकों ने बहुत पसंद किया है। आप लंबे समय के अंतराल के बाद दिखे? मैंने इसके पहले ‘सुमित संभाल लेगा’ में आया था और तब से मैं सही शो का इंतजार कर रहा था। इस शो का किरदार मुझे बहुत पसंद आया, इसीलिए मैंने इस वजह से यह शो करने का फैसला लिया। मुझे सहज कॉमिडी पसंद है और बेइज्जती करने वाले हास्य के मैं बिल्कुल खिलाफ हूं। 'मे आई कम इन मैडम' ऐसा शो है, जिसे पूरा परिवार एक साथ बैठ कर देख सकता है। शो के निर्माता मुझसे कुछ समय पहले मिले थे और चाहते थे कि मैं शो का हिस्सा बनूं, उन्होंने आगे कहा कि वह किसी अच्छे किरदार के साथ मेरे पास आएंगे। जब वह मेरे पास आए, तो किरदार इतना अच्छा था कि मैंने तुरंत हां कर दी। अपने किरदार के बारे में बताएं? मैं लाइफ ओके के शो ‘मे आई कम इन मैडम’ में बॉबी चाचा का किरदार निभा रहा हूं। जो साजन अग्रवाल (संदीप आनंद) का चाचा है। काफी पढ़ा लिखा होने की वजह से मैं चाहता था कि मेरी बहू (साजन की पत्नी) कम से कम एमबीए हो, लेकिन कश्मीरा (सपना सिकरवार) पढ़ाई में बेहद खराब रही है। मेरे आने से कहानी में बहुत से मजेदार मोड़ आएंगे और मेरा पूरा विश्वास है दर्शक इसे पसंद करेंगे। जब साजन को पता चलता है कि चाचाजी सिर्फ एक घंटे के लिए आ रहे हैं, तो वह लंदन से एमबीए की हुई अपनी बॉस (नेहा पेण्डसे) से गुजारिश करता है कि वह उसकी बीवी बनने का नाटक करे। वह अपनी पत्नी कश्मीरा को घर की नौकरानी होने का नाटक करने के लिए राजी कर लेता है। इसमें बहुत से ट्विस्ट और टर्न्स हैं, जो दर्शकों को बहुत हंसाएंगे। संदीप संग काम करने का अनुभव कैसा रहा? संदीप आनंद के साथ काम करने का बहुत अच्छा अनुभव रहा। मैंने एफआईआर में भी संदीप आनंद के कुछ एपिसोड देखे थे और 'मे आई कम इन मैडम' में भी मेरा मानना है। वह बेहद सहज और प्रतिभाशाली अभिनेता हैं। कॉमिडी करने में उन्हें जरा भी मेहनत नहीं करनी पड़ती। नेहा से मेरा रिश्ता काफी पुराना है। मैंने उन्हें बतौर बाल-कलाकार ‘आ अब लौट चलें’ में लेने के लिए संपर्क किया था, लेकिन बात नहीं बन सकी। जब मैं उनसे सेट पर मिला, तो यह बात उनको बताई। उनके साथ भी काम करने का अनुभव बेहतरीन रहा, क्योंकि वह काफी प्रतिभाशाली हैं। सपना सिकरवार लंबे समय से टीवी में हैं और वह भी काफी प्रतिभाशाली हैं। कुल मिला कर शो का हिस्सा बनना दिलचस्प अनुभव रहा है। ‘द फिल्मी कैलेंडर शो विद सतीश कौशिक’ में काम करने का अनुभव कैसा रहा? मैं रेडियो में बतौर आरजे ‘द फिल्मी कैलेंडर शो विद सतीश कौशिक’शो कर रहा हूं। यह बिल्कुल नया कॉन्सेप्ट है और मैं इसे लेकर बेहद उत्साहित हूं। पहले मैं इस शो को नहीं करना चाहता था, लेकिन रेडियो वालों ने मेरे पहले के इंटरव्यू के जरिए मुझे मेरी आवाज सुनाई। फिर मेरे साथ कुछ रिकॉर्ड किया और मुझे राजी कर लिया। प्रस्तुति: सिद्धार्थ रघुवंशी
आज रानी मुखर्जी का जन्मदिन है। फिल्म 'मर्दानी' के बाद बेटी अदिरा की वजह से रानी ने फिल्मों से ब्रेक ले लिया था, लेकिन अब वह अपनी फिल्म 'हिचकी' से कमबैक करने जा रही हैं। अपने जन्मदिन के मौके पर रानी यशराज फिल्म्स के ऑफिशल फेसबुक पेज पर लाइव नज़र आईं और फैमिली से जुड़ीं कुछ मजेदार बातें कही हैं। एक फैन उनसे अदिरा के भाई या बहन के बारे में सवाल किया, जिसका रानी ने काफी प्यारा सा जवाब दिया है। रानी ने कहा, वह कुछ फिल्में करेंगी, फिर ब्रेक लेंगी। उन्होंने बताया कि मां बनकर उन्हें काफी अच्छा लग रहा है और वह इन पलों को काफी इंजॉय कर रही हैं। उन्होंने इस लाइव चैट में बताया कि वह 'हिचकी' की शूटिंग वह अगले महीने शुरू करने जा रही हैं और उम्मीद है कि इस साल के अंत तक यह फिल्म आ जाएगी। एक ने पूछा कि वह अपने मेकअप में कितना वक्त लगाती हैं? रानी ने बड़ी चालाकी से इसका जवाब देते हुए कहा कि यह तो मेकअप आर्टिस्ट से पूछना पड़ेगा। सोशल मीडिया पर रानी ने अपनी गैरमौजूदगी के बारे में कहा कि उनके हज्बंड प्राइवेट लाइफ पसंद करते हैं। वह चाहती हैं कि अपनी बातें, अपनी जिंदगी से जुड़ी बातें अपने फैन्स से शेयर करें, अदिरा की तस्वीरें शेयर करें, लेकिन उन्हें अपने हज्बंड की पसंद का भी ध्यान रखना है। वह नहीं चाहते कि अदिरा की तस्वीरें सोशल मीडिया तक पहुंचे और वह फैन्स को न भी नहीं कह सकतीं, इसलिए वह सोशल मीडिया से ही दूर रहती हैं। हालांकि, उन्होंने अपने एक अन्य फैन के कहने पर इंस्टाग्राम अकाउंट जॉइन करने के बारे में सोचने की बात जरूर कही।
अपनी अपकमिंग फिल्म 'कुंग-फू-योगा' के प्रमोशन के लिए भारत आए इंटरनैशनल स्टार जैकी चैन ने बॉलिवुड फिल्मों में ऐक्टिंग करने की ख्वाहिश जताई... हिंदी-चीनी भाई-भाई... यूं तो यह बहुत पुरानी कहावत है, पर सोमवार को मुंबई में यह कहावत तब हकीकत बन गई, जब इंटरनैशनल स्टार जैकी चैन इंडो-चाइनीज़ साझेदारी में बनी फिल्म 'कुंग-फू-योगा' के प्रमोशन के लिए भारत पहुंचे। उनके स्वागत के लिए फिल्म में उनके को-स्टार सोनू सूद एयरपोर्ट पहुंचे, जहां बहुत गर्मजोशी का उनका स्वागत किया गया। इसके बाद वह कमीडियन कपिल शर्मा के शो 'द कपिल शर्मा शो' में गए, जिसके चलते शाम को मीडिया से रूबरू होने के कार्यक्रम में करीब चार घंटे देरी से पहुंचे। ...लेकिन स्टेज पर जोशीले अंदाज में डांस से लेकर ऐक्शन तक करके जैकी चैन ने सभी का दिल जीत लिया। जय-वीरू स्टाइल में एंट्री जैकी और सोनू ने यहां अपनी फिल्म के गाने 'हिंदी चीनी भाई भाई'... पर शोले के जय-वीरू के स्टाइल में बाइक पर एंट्री मारी। जैकी का स्वागत किया, ऐक्ट्रेस शिल्पा शेट्टी ने। शिल्पा ने बताया कि यह फैन गर्ल जैसा मोमेंट है, क्योंकि वह जैकी चैन की बहुत बड़ी फैन हैं। सोनू और जैकी के साथ यहां उनके फिल्म के डायरेक्ट स्टेनली टॉन्ग सहित को-स्टार मिया, दिशा पटानी और अमायरा दस्तूर भी मौजूद रहीं। जैकी ने फिल्म के टाइटल के बारे में कहा, कि कुंग फू चीन की पहचान है, जबकि योग भारत की, 'कुंग फू योग' दोनों की दोस्ती का नाम है। मैं सुपरहीरो नहीं, आम इंसान हूं फिल्म की शूटिंग से जुड़ा किस्सा शेयर करते हुए जब दिशा पटानी ने एक अंडरवॉटर सीन का जिक्र किया तो जैकी ने मजेदार अंदाज में कहा, 'इन्होंने मुझे डुबा ही दिया था क्योंकि शूटिंग के दौरान सबका ध्यान बस इनकी तरफ था। सबको लगता है कि मैं ऐक्शन करता हूं, तो मैं कोई सुपरहीरो हूं, जबकि ऐसा नहीं है। मैं भी एक नॉर्मल इंसान हूं। मुझे भी चोट लगती है।' इसी तरह सोनू सूद के ऐक्शन को उन्होंने टफ बताया। बकौल जैकी, 'मैं जब ऐक्शन सीन डिजाइन करता हूं, तो पहले बीट्स तैयार करता हूं। उन बीट्स पर मैं ऐक्शन करता हूं, लेकिन सोनू बहुत स्ट्रॉन्ग और टफ थे।' फैन्स के लिए करता हूं ऐक्शन इतनी सारी फिल्में बनाने के बावजूद जैकी 63 साल की उम्र में भी उतने ही ऐक्टिव हैं, उतने ही हैरतअंगेज स्टंट्स कर रहे हैं, इसके पीछे के मोटिवेशन के बारे में पूछते पर जैकी ने कहा कि वह आपलोग हैं। बकौल जैकी, 'जब मैं अपने ऑफिस में दुनिया भर से आए लेटर्स देखता हूं तो मैं डर जाता हूं कि मैं क्या करूं। बस यही कर सकता हूं कि हर साल अलग तरह की फिल्में बनाऊं। दुनिया भर के मेरे फैन्स के लिए यही मेरा बेस्ट तोहफा है। मुझे नहीं पता कि मैं और कितने साल ऐसा कर पाऊंगा, लेकिन मैं ऐसा तब तक करूंगा जब तक कर पाऊंगा।' उन्होंने आगे कहा, 'खतरनाक ऐक्शन सीन करते वक्त मुझे डर लगता है। कभी-कभी लगता है कि ये मेरा आखिरी सीन है, लेकिन अपने फैन्स के लिए मैं ये करता रहूंगा।' बॉलिवुड फिल्म करना सपना बॉलिवुड फिल्में देखने के सवाल पर उन्होंने बताया, 'मैंने पहली बार बॉलिवुड फिल्म तब देखी थी जब मैं 16 साल का था, लेकिन तब मुझे न तो भाषा समझ में आती थी, न कुछ तो मैं उठकर चला गया, लेकिन पिछले 15 साल से मैं काफी बॉलिवुड फिल्में देख रहा हूं। इधर सोनू सूद के साथ फिल्म करने के बाद मैंने उनकी भी फिल्में देखी।' ऐसे में क्या जैकी खुद बॉलिवुड फिल्म करना चाहेंगे? यह सवाल सुनते ही वङ खुशी से उछल पड़े, 'बिल्कुल, मैं बॉलिवुड फिल्म करना चाहता हूं, अगर कोई डायरेक्टर मुझे काम दे तो। मैं और ज्यादा ऐक्शन-कॉमिडी फिल्म नहीं करना चाहता। मैं डांस और रोमांस वाली रोमांटिक फिल्म करना चाहता हूं। यह मेरा सपना है।' उन्होंने बताया, '11 साल पहले मैंने बॉलिवुड फिल्म के लिए कोशिश की थी, लेकिन वह इतनी मेलोड्रमैटिक थी कि मैं उसमें फिट नहीं हो पाया, लगता है कि अब मैं वह कर सकता हूं।' ऑस्कर खुद आप तक आएगा जैकी चैन को इसी साल प्रतिष्ठित आनरेरी ऑस्कर अवॉर्ड से सम्मानित किया गया है, लेकिन जैकी कहते हैं, 'मैंने कभी अवॉर्ड के लिए काम नहीं किया। मुझे सतही ऐक्शन-कॉमिडी स्टार कहा जाता था, लेकिन मैं किसी के लिए नहीं बदला। मैं अपने फैन्स के लिए हर फिल्म में अपनी जान जोखिम में डालता रहा। ऑस्कर के लिए मैं वहां नहीं गया। वह मेरे पास आए।' मेरा यही कहना है कि भले ही पहले भारतीय फिल्मों को सतही डांस फिल्में और चाइनीज फिल्मों को सतही ऐक्शन फिल्में कहा जाता रहा हो, अब भारतीय फिल्में दुनिया की बेस्ट डांस फिल्में हैं तो चीनी फिल्में बेस्ट ऐक्शन फिल्में। हम ऐसे ही साथ आगे बढ़ते रहे तो हॉलिवुड और ऑस्कर खुद हम तक आएंगे। हमारा कल्चर सारी दुनिया में फैलेगा। आमिर के गाए गुण, सलमान से मिले जैकी इंवेट के दौरान बार-बार आमिर खान का नाम लेने से भी नहीं चूके। जैकी से जब उनके पसंदीदा ऐक्शन हीरो का नाम पूछा गया तो उन्होंने आमिर खान, सैफ अली खान का नाम लिया। जब आगे भी भारत आते रहने को लेकर सवाल किया गया तो उनका कहना था, मैं बार-बार यहां आऊंगा। वैसे भी मैं भारत आता रहा हूं, लेकिन अब यहां आमिर खान जैसे दोस्त भी हैं। जब यह पूछा गया कि किस ऐक्ट्रेस के साथ काम करना चाहेंगे तो वह बोले, मुझे नहीं पता, बॉलिवुड मेरे लिए नया है। इसके लिए मुझे अपने दोस्त आमिर खान या सोनू सूद से पूछना पड़ेगा। वहीं वह सुपरस्टार सलमान खान से मिलने भी गए। दरअसल, जब सलमान ने 'दंबंग' के अपने को-स्टार सोनू सूद की इस फिल्म को यह कहते हुए ट्विटर पर प्रमोट किया था कि मेरे छेदी सिंह को यह रोल देने के लिए थैंक यू जैकी चैन, तब जैकी चैन ने भारत आने पर सलमान से मिलने का वादा किया था। इस वादे को निभाते हुए दोनों ने मुलाकात की। साथ ही पांडा के साथ क्यूट फोटो भी शेयर की।
बॉलिवुड ऐक्ट्रेस अनुष्का शर्मा अपनी आने वाली फिल्म 'फिल्लौरी' के प्रमोशन में कोई कसर नहीं छोड़ना चाहतीं। हाल ही में इसके लिए उन्होंने अपने पहले को-ऐक्टर शाहरुख खान की भी मदद ली। शाहरुख ने भी बड़े ही मजेदार अंदाज में फिल्म के प्रमोशन के लिए एक विडियो बनाया। इस विडियो में वह लोगों को बताते है कि भूत कुछ नहीं होता, लेकिन अगले ही पल अनुष्का शाहरुख को भूत बनकर डरा देती हैं। अनुष्का फिल्म में शशि नाम की एक दयालु भूत की भूमिका में हैं और फिल्म के प्रमोशन के लिए उन्होंने फिल्म 'रब ने बना दी जोड़ी' के सह-कलाकार के साथ उनके घर पर एक प्रमोशनल विडियो बनाया और इसे सोशल मीडिय पर शेयर किया। यह विडियो वाकई काफी मजेदार है। इस विडियो में शाहरुख यह बता रहे हैं कि भूत जैसा कुछ भी नहीं होता। Bhoot hoon! Apni superpowers use karke Mannat mein ghus toh gayi! Pata hai wahan kya hua? #ShashiWasThere    @iamsrk https://t.co/R5QQsTaMm2 — Anushka Sharma (@AnushkaSharma) March 21, 2017 शाहरुख कहते हैं, 'मैं यह विडियो इसलिए बना रहा हूं क्योंकि अब लोग अंधविश्वासी बन गए हैं, कहीं से थोड़ी सी भी आवाज आ जाए तो लोग कहते हैं, इस अकेले कमरे में भूत है। असल में भूत नहीं होते। तभी दरवाजे की अवाज आती है और शाहरुख बताते हैं कि वह सिर्फ दरवाजे की आवाज थी। कुछ ही देर में अनुष्का भूत बनकर आती हैं और शाहरुख डर जाते हैं। अनुष्का शशि के रूप में यह कहते हुए खुद का परिचय कराती हैं कि वह किंग खान की बड़ी फैन हैं। वहीं, शाहरुख भी बड़े ही फनी अंदाज में लोगों को शशि से मिलने के लिए 24 मार्च को सिनेमाघरों में जाने के लिए कहते हैं। फिल्म के निर्देशक अंशाई लाल हैं। इसमें दिलजीत दोसांझ, सूरज शर्मा और माहरीन पीरजादा मुख्य भूमिकाओं में हैं। बता दें कि निर्देशक इम्तियाज अली की फिल्म 'द रिंग' में शाहरुख खान और अनुष्का एक बार फिर साथ बड़े पर्दे पर नजर आने वाले हैं।
अभिनेता रितिक रोशन और यामी गौतम स्टारर फिल्म 'काबिल' रिलीज की कगार पर है। ऐसे में 'काबिल' की पूरी टीम फिल्म के प्रमोशन में जी जान से जुट गई है। इस दौरान नवभारतटाइम्स डॉट कॉम से हुई विशेष बातचीत में रितिक रोशन ने अपने निजी जीवन से जुड़ी कई बातों को भी साझा किया। रितिक बताते हैं कि 'काबिल' के रिलीज के बाद वह बेरोजगार हो जाएंगे और फिल्म के रिलीज होते ही वह नए काम की तलाश में भी जुट जाएंगे। अपनी असल जिंदगी में किन चीजों में रितिक काबिल नहीं हैं, इस सवाल के जवाब में रितिक कहते हैं 'जरूरी नहीं है की हर चीज में हर कोई काबिल हो, कुछ चीजें हैं जिनमें मैं नाकाबिल रहा हूं और आज भी हूं। उन तमाम चीजों को मैं सीखना चाहता हूं। सात साल पहले एक डॉक्टर ने कहा था कि मेरे घुटने कमजोर हो गए हैं और मैं कुछ चीजें नहीं कर पाऊंगा। जिनमे एक काम था स्कीइंग करना जिसके लिए मुझे सख्त मना किया गया था। डॉक्टर की यह बात मेरे दिमाग में रह गई और मैंने स्कीइंग में खुद माहिर बनाने के लिए पूरे परिवार के साथ फ्रांस गया और वहां मैंने स्कीइंग सीखी। सीखते समय 10 से 12 बार गिरा फिर उठा और सीख लिया।' रितिक बताते हैं कि स्कीइंग सीखने का काम उन्होंने बेटे रेहान के कहने पर किया। अब आज वह स्कीइंग के खेल में ब्लैक लेवल पर पंहुच गए हैं। डॉक्टर ने बताया था कि डांस और ऐक्शन करने की वजह से घुटने कमजोर हो गए थे। रितिक कहते हैं 'अब मेरे घुटने पूरी तरह ठीक हैं। अब तो हर साल बच्चों के साथ स्कीइंग के लिए जाता हूं। मेरे बच्चे भी इस खेल में माहिर हो रहे हैं। अब तो मुझे उस डॉक्टर को मिलकर अपना स्कीइंग का विडियो दिखाना है।' अपनी फिल्मों की असफलता पर रितिक का मानना है कि फिल्में बॉक्स ऑफिस पर हिट या फ्लॉप होती है तो इसका जिम्मेदार वह खुद को मानते हैं। रितिक कहते हैं, 'किसी भी फिल्म या काम की सफलता या असफलता की शुरुआत खुद के चुनाव से शुरू होती है इसलिए मेरी सभी असफलताओं के लिए मैं खुद ही जिम्मेदार हूं। किसी निर्देशक और उनकी कहानी को चुनने का पूरा अधिकार हमारे पास होता है इसलिए जिम्मेदारी भी खुद लेनी चाहिए।' अपने बच्चों के बारे में बात करते हुए खुश होते रितिक बताते हैं 'मेरे बेटे रेहान और रिदान ने जब मेरी फिल्म 'कृष' की शूटिंग के समय मुझे 200 फिट की ऊंचाई से जंप करके नीचे उतरते देखा तो एकदम सन्न रह गए और कोई भी प्रतिक्रिया नहीं दी। मुझे समझ में नही आया कि बच्चों ने ऐसा क्यों किया। मुझे लगता है मेरे बच्चे इस बात को लेकर प्रेशर में थे की एक दिन उन्हें भी यह काम करना होगा। मेरे बच्चे कॉमप्लिमेंट नहीं देते वह बहुत ईमानदार हैं।' सारा अली खान के साथ अगली फिल्म में साथ काम करने की खबरों को खारिज करते हुए रितिक ने साफ किया कि वह ऐसी किसी भी फिल्म का हिस्सा नहीं है। भविष्य में निर्देशन करने की बात पर रितिक कहते हैं कि वह निर्देशक की कुर्सी पर कभी नहीं बैठेंगे।
नई दिल्ली अडवांस टैक्स भरने के मामले में बॉलिवुड के 'सुल्तान' सलमान खान ने अक्षय कुमार और रितिक रोशन को पछाड़ दिया है। 2016-17 के वित्तीय वर्ष में सबसे ज्यादा अडवांस टैक्स का भुगतान करने वालों की लिस्ट में दबंग खान का नाम सबसे ऊपर है। वहीं, कमीडियन कपिल शर्मा की ऐनुअल इनकम ग्रोथ भी चौंका देने वाली है। वित्त वर्ष 2016 -17 में सलमान खान ने 44.5 करोड़ रुपये का अडवांस इनकम टैक्स भरा है, जोकि पिछले साल (32.2 करोड़) के मुकाबले काफी ज्यादा है। इन आंकड़ों के मुताबिक सलमान की सालाना आय में 39 फीसदी का इजाफा हुआ है। वहीं, अडवांस टैक्स भरने के मामले में दूसरे स्थान पर अक्षय कुमार हैं जिन्होंने 29.5 करोड़ रुपये का अडवांस टैक्स भरा है। इस लिस्ट में सलमान और अक्षय के बाद रितिक रोशन का नाम है जिन्होंने 25.5 करोड़ रुपये के अडवांस टैक्स का भुगतान किया है। ये आंकड़े 15 मार्च 2017 तक के है। अडवांस टैक्स भरने वाले टॉप 10 ऐक्टर्स की इस लिस्ट को देखकर तो यही लगता है कि इस साल सलमान खान ने सबसे ज्यादा कमाई की है। हालांकि, ऐश्वर्या राय, अमिताभ बच्चन और शाहरुख खान की टैक्स डीटेल्स अब तक आयकर विभाग ने जारी नहीं की हैं। जारी डेटा के मुताबिक पिछले एक साल में कपिल की पर्सनल इनकम में 206 फीसदी की बढ़ोतरी हुई है। कपिल ने वित्त वर्ष की चौथी तिमाही में 7.5 करोड़ रुपये का अडवांस टैक्स भरा है। वहीं, करन जौहर बॉलिवुड के एक मात्र ऐसे डायरेक्टर है जिन्होंने टॉप 10 की लिस्ट में जगह हासिल की है। बॉलिवुड ऐक्ट्रेसेज की बात करें तो इसमें दीपिका पादुकोण, आलिया भट्ट और करीना कपूर सबसे आगे हैं।
अभिनेता अक्षय कुमार इन दिनों अपनी रिलीज के लिए तैयार फिल्म 'जॉली एल एल बी 2' के प्रमोशन में जुटे हैं। इसी सिलसिले में हुई नवभारतटाइम्स डॉट कॉम से मुलाकात में अक्षय ने अपनी फिल्म, तेजी से बदलती अपनी इमेज सहित कई और विषयों पर बात की। इस समय अलग-अलग तरह के किरदार निभा रहे अक्षय कहते हैं कि एक समय ऐसा भी था जब लोग उन्हें सिर्फ एक्शन फिल्मों के लिए ही बुलाते थे। जिस फिल्म में ऐक्टिंग का काम होता था उनका नाम वहां से हटा दिया जाता था। लेकिन निर्देशक प्रियदर्शन ने उन्हे अपनी फिल्मों में मौका देकर उनका नया और अलग सफर शुरू करवा दिया। अक्षय बताते हैं, 'एक समय था जब मैं सिर्फ एक्शन फिल्में ही करता था और एक्शन फिल्मों में काम करके मैं बोर हो गया था। मुझे दूसरी फिल्मों में लिया ही नहीं जाता था। जब भी कोई एक्शन फिल्म बनती थी तो फिल्म बनाने वाले निर्देशक-निर्माता मेरा नाम पहले ही तय कर लेते थे लेकिन जब किसी फिल्म में अभिनय या कॉमिडी करने की बात होती तो मेरा नाम नहीं रखा जाता था। मैं तो निर्देशक प्रियदर्शन जी का बहुत शुक्रगुजार हूं कि उन्होंने मुझ पर विश्वास किया और मुझे अपनी कॉमिडी और अभिनय दिखाने वाली फिल्मों में मौका दिया। प्रियदर्शन की फिल्मों में जब लोगों ने मेरा काम देखा तब मेरे लिए नया रास्ता खुल गया। इसके बाद ही मुझे अलग-अलग तरह के खूब रोल मिले।' अक्षय इन दिनों 'हाउसफुल' सीरीज में जहां कॉमिडी कर रहे हैं वहीं 'एयरलिफ्ट' और 'रुस्तम' सहित कई और फिल्मों में देशभक्त से ओत-प्रोत मजबूत भूमिकाएं भी इसके अलावा 'जॉली एल एल बी 2' और 'टॉइलट एक प्रेम कथा' में अलग तरह का किरदार निभा रहे हैं। अपने इन किरदारों पर बात करते हुए अक्षय कहते हैं 'मेरे लिए हर तरह के किरदार करना बड़ा आसान है इसकी वजह है मैंने गांव की जिंदगी को भी देखा और जिया है और मेट्रो शहर की लाइफ भी जी रहा हूं, एक कमरे में 24 लोगों के साथ रहने का भी अनुभव है तो अब एक कमरे में अकेले रहने की भी जिंदगी का अनुभव है। मैं असल जिंदगी में हर तरह के माहौल में रहा हूं इस लिए मेरे लिए इन अलग-अलग किरदारों को निभाने में आसानी होती है।' 'जॉली एल एल बी 2' में वकील की भूमिका निभा रहे अक्षय देश में सालों पुराने केस की सुनवाई और फैसले की लेट-लतीफी पर कहते हैं,'यह बड़े ही अफसोस की बात है कि हमारे देश में अभी भी साढ़े तीन करोड़ केस के फैसले पेंडिंग है और हमारे पास सिर्फ 21हजार जज हैं। सबसे पहले तो जज की संख्या को बढ़ाना पड़ेगा। अब अगर मैं जज की संख्या और कोर्ट केस का गणित देखूं तो एक जज के हिस्से में लगभग 15 लाख केस आएंगे। उम्मीद है कि जल्द ही जज की संख्या बढ़ेगी और लंबित पड़े केस पर तेजी से काम होगा। बड़ी हैरानी तो तब होती है जब कभी-कभी रात में 2 या 3 बजे तक कोर्ट में केस चलते रहते हैं। कभी-कभी तो जज को 24 घंटे लगातार काम करना पड़ता है। इसकी वजह है कि हमारा कानून किसी भी केस में कोई गलत फैसला नहीं देना चाहता, इसलिए दो पक्षों और केस को ठीक से समझने और फैसला सुनाने में समय लगता है। किसी भी केस में फैसला सुनाना आसान काम नहीं है।' अपनी फिल्म 'जॉली एल एल बी 2' के कोर्ट रूम ड्रामे को असल जिंदगी के बेहद करीब मानते हुए अक्षय कुमार कहते हैं, 'बहुत सी फिल्मों में अदालती कार्यवाही दिखाई जाती है जो असली नहीं होती। अब आजकल कोर्ट में किसी को बुलाने से पहले फलाने हाजिर हों... जैसा अनाउंसमेंट नहीं किया जाता। हमारी फिल्म 'जॉली एल एल बी 2' में हमने रियल कोर्ट रूम के काम-काज के तरीके को दिखाया है। हमारी फिल्म असल जिंदगी के काफी करीब है।' 'जॉली एल एल बी 2' की तुलना पहले भाग से करते हुए अक्षय कहते है, 'दोनों ही फिल्मों में सिर्फ निर्देशक सुभाष कपूर, जॉली का किरदार और इक्का-दुक्का कलाकार की समानता है बाकी सब अलग है। पहला भाग दिल्ली शहर में एक अलग केस पर आधारित है जबकि इस बार हम लखनऊ में अलग तरह के केस की कहानी कह रहे हैं।' अक्षय अपनी फिल्मों के विषय और चुनाव की बात पर कहते हैं, 'देखिये मैं लोगों को सीख या सबक देने के लिए फिल्में नहीं बनाता हूं, बस कोशिश करता हूं की कहानी अच्छी हो। मेरी कोशिश होती है जिन फिल्मों में काम करूं वह कमर्शल हों, अब उससे लोग कुछ अच्छा सीख ले यह दर्शकों पर है। मेरी फिल्मों में मेरे किरदार पर मुझसे ज्यादा मेहनत और होमवर्क मेरे निर्देशक करते हैं मैं तो बस उन्हें फॉलो करता हूं क्योंकि मुझे साल में तीन से चार फिल्मों में काम करना होता है लेकिन जो फिल्म का निर्देशक होता है वह लंबे समय तक एक प्रॉजेक्ट से जुड़ा होता है। इसलिए मैं अपने डायरेक्टर को ध्यान से सुनता हूं और जो वह चाहते है वही करता हूं।'
सोनाक्षी सिन्हा और उनके बॉयफ्रेंड बंटी सचदेव की ब्रेकअप की खबरें काफी तेजी से फैल रही हैं। इन्हीं खबरों के बीच दबंग गर्ल को काफी इमोशनल मूड में देखा गया है। उन्हें सनी सुपर साउंड स्टूडियो से बाहर निकलते हुए लोगों ने अपने कैमरे में कैद किया। जिसमें वह काफी इमोशनल नजर आ रही थीं। हालांकि, इसके बारे में अभी कोई जानकारी नहीं मिली है कि सोनाक्षी के इमोशनल होने की वजह उनका ब्रेकअप है या कुछ और, लेकिन उनके इस मायूस चेहरे से खबरों का बाजार एक बार फिर गर्म हो चुका है। सोनाक्षी ने हाल ही में 'बद्रीनाथ की दुल्हनिया' की सक्सेस पार्टी अटेंड की थी। जानकारी के मुताबिक यहां सोनाक्षी ने अपने करीबियों को बताया कि वह सिंगल हैं। लेकिन इसके अगले ही दिन सोनाक्षी और बंटी को बांद्रा के एक रेस्त्रां के बाहर देखा गया। ऐसे में इनके ब्रेकअप की खबरों की सच्चाई फिलहाल किसी को भी नहीं पता। अफवाहों के मुताबिक सोनाक्षी 2012 में तब से बंटी को डेट कर रही हैं, जब से उन्होंने उनकी इंडॉर्समेंट डील को मैनेज करना शुरू किया था। यह अलग बात है कि खुद सोनाक्षी या बंटी ने कभी खुलकर अपने इस रिश्ते की बात कबूल नहीं की। बंटी बॉलिवुड ऐक्ट्रेस सुष्मिता सेन के एक्स-बॉयफ्रेंड भी रहे हैं। वह सोहेल खान की वाइफ सीमा सचदेव के भाई हैं।
मुंबई छोटे पर्दे की जानीमानी ऐक्ट्रेस प्रत्यूषा बनर्जी की कथित खुदकुशी को लेकर रहस्य की स्थिति बनी हुई है। हालांकि प्रत्यूषा के वॉट्सऐप स्टेटस के हवाले से कहा जा रहा है कि वह सूइसाइड के संकेत पहले ही दे चुकी थीं। प्रत्यूषा का शुक्रवार को वॉट्सऐप स्टेटस था, 'मर के भी मुंह न तुझसे मोड़ना।' पढ़ें: प्रत्यूषा बनर्जी की मौत से हैरान टीवी इंडस्ट्री टीवी ऐक्ट्रेस प्रत्यूषा बनर्जी ने शुक्रवार को गोरेगांव स्थित अपने आवास पर पंखे से लटक कर सूइसाइड कर लिया था। प्रत्यूषा 24 साल की थीं और बालिक वधू टीवी सीरियल में आनंदी के किरदार से चर्चा में आई थीं। प्रत्यूषा के मंगेतर ऐक्टर-प्रड्यूसर राहुल राज ने शाम 5 बजे के करीब प्रत्यूषा को पंखे पर लटका पाया, उन्हें अंधेरी स्थित कोकिलाबेन अंबानी हॉस्पिटल ले जाया गया जहां डॉक्टरों ने उन्हें मृत घोषित कर दिया। दिसंबर 2015 की मीडिया रिपोर्ट्स के अनुसार प्रत्यूषा राहुल से शादी करने वाली थीं लेकिन दोनों का रिश्ता अस्थिर चल रहा था। पढ़ें: टीवी की 'बालिका वधू' प्रत्यूषा ने की खुदकुशी! राहुल से शुक्रवार को मीडियाकर्मियों ने संपर्क साधा लेकिन उन्होंने किसी का कोई जवाब नहीं दिया। प्रत्यूषा के एक दोस्त का कहना है, 'उसने शुक्रवार को एक दोस्त के पास फोन करके राहुल की एक्स-गर्लफ्रेंड के बारे में कुछ सवाल पूछे थे। उसे शक था कि राहुल धोखा दे रहा है। इसके अलावा प्रत्यूषा काम न मिलने और पैसा खत्म हो जाने के कारण बेहद तनाव में थी।' ब्लॉग पढ़ें: तुम अचानक आई थीं और अचानक ही चली गईं 'आनंदी' टीवी ऐक्ट्रेस डॉली बिंद्रा ने बताया, 'मैंने जमशेदपुर में उसकी मां को बताया है। वह कोलकाता के रास्ते शनिवार तक मुंबई पहुंच जाएंगी।' साल 2013 में प्रत्यूषा ने अपने एक्स-बॉयफ्रेंड मकरंद मल्होत्रा के खिलाफ पुलिस शिकायत दर्ज कराई थी, उन्होंने आरोप लगाए थे कि फोन पर उन्हें गालियां और मारने की धमकी दी गई। बिंद्रा ने कहा, 'मैंने उसकी बॉडी देखी है और उसने सिंदूर लगा रखा था।' शुक्रवार को ऐक्ट्रेस की मौत के बाद बांगर नगर पुलिस गोरेगांव में उनके पड़ोसियों और टीवी इंडस्ट्री के लोगों से पूछताछ कर रही है। साथ ही जांचकर्ता मेल, मेसेज डीटेल्स और सोशल मीडिया अकाउंट्स भी खंगाल रहे हैं। ब्लॉग पढ़ें: प्रत्यूषा की मौत सूइसाइड नहीं, सोशल मर्डर है सरजी!
पिछले दिनों सलमान खान के साथ उनकी फिल्म 'ट्यूबलाइट' की शूटिंग और बाद में बिग बॉस 10 में 'रईस' के प्रमोशन के लिए पंहुचे शाहरुख ने सलमान के साथ अपनी लंबी दोस्ती और बाद में हुए झगड़े को लेकर नवभारतटाइम्स डॉट कॉम से खुल कर बात की। शाहरुख कहते हैं, 'देखिये मैं आपको बतादूं कि मेरा सलमान खान से कोई झगड़ा नहीं है। मैं पिछले दिनों जब सलमान के साथ उनकी फिल्म 'ट्यूबलाइट' के सेट पर था तो उस दौरान हम दोनों यही बात कर रहे थे कि हमारी लड़ाई की बात सुन कर हम खुद बहुत शर्मिन्दा हुए थे, क्योंकि लोग हमारे छोटे से झगड़े को बहुत बड़ा समझ रहे थे। दरअसल हमारा झगड़ा ऐसा हुआ ही नहीं था जैसा कि मीडिया में बताया गया।' शाहरुख आगे कहते हैं, 'सच बात तो यह है कि स्टार्स के साथ ऐसा ही होता है, उनकी कोई भी छोटी सी अच्छी बात होगी तो उसे भी खूब बढ़ा-चढ़ा कर दिखाया और बताया जाता है और छोटी सी गलत बात हो गई तो उसको बहुत बड़ा बना दिया जाता है। बस यही हमारे झगड़े के साथ भी हुआ। सलमान के साथ झगड़ा नहीं बल्कि किसी बात को लेकर असहमति थी जिसे मीडिया ने बड़ा बना दिया था। मैं तो आज भी कई बातों को लेकर सलमान के साथ असहमत होता हूं और ऐसा ही सलमान भी मेरे साथ करता है। हम भले एक दुसरे की किसी बात पर डिसअग्री करें लेकिन हम एक दुसरे का सम्मान जरूर करते हैं।' अर्जुन रामपाल और प्रितीश नंदी के साथ झगड़े की बात पर शाहरुख बिना किसी का नाम लिए कहते हैं, 'सलमान के अलावा बाकी जो भी नाम हैं उन्हें तो मैं सिर्फ जानता हूं तो झगड़े का सवाल ही नहीं है। मुझे तो नहीं पता कि इन लोगों से मेरा कभी भी कोई झगड़ा हुआ है, हां मीडिया ने कभी कोई झगड़ा करवाया होगा तो उसकी जानकारी मुझे नहीं है।' शाहरुख कई लोगों के साथ गुस्से में हुए अपने अनबन पर कहते हैं, 'मैं अपने दिल में कोई बात नहीं रखता। किसी से अनबन होने के बाद मैं याद नहीं रखता, लोग मुझसे यह भी कहते हैं कि यार फलाना आदमी तेरे बारे में गलत कह रहा था लेकिन आप उससे प्यार से बात कर रहे हो। इस तरह की बातों का मैं एक ही जवाब देता हूं कि जो हुआ सो हुआ अब प्यार से बात करो। मुझे जिंदगी ने इतना दिया है कि अब लड़ाई-झगड़े से संबधित छोटी-छोटी बातें मेरे लिए कोई मायने नहीं रखतीं।'
टेलीविजन का गेम चेंजर वापस आ गया है। पिछले साल इच्छाधारी नागिन की कहानी प्यार एवं बदले की कहानी में लिपटी थी और उसने दर्शकों का ध्यान खींचा था। नागिन ने टॉप रेटेड शो का स्पॉट ही बदल कर रख दिया था। इच्छाधारी नागिन की कहानी ने नया इतिहास रच दिया था। नागिन को लेकर दर्शकों की प्रतिक्रिया को देखते हुए सीरियल के निर्माता इसका दूसरा सीजन लेकर तैयार हैं। 8 अक्टूबर यानी आज से शुरू होने वाला ये शो शनिवार और रविवार रात 8.00 बजे कलर्स पर प्रसारित होगा। अगर आप सोच रहे हैं कि नागिन 2 में क्या खास है तो उसका एक ही जवाब है...सबकुछ। मौनी की दोहरी भूमिका नागिन 2 में मुख्य किरदार मौनी रॉय दोहरी भूमिका में नजर आएंगी। वह शिवन्या और उसकी 24 साल की बेटी शिवांगी की भूमिका भी करेंगी। दोनों किरदार का जुदा व्यक्तित्व होगा इसलिए अलग-अलग किरदारों के भावुक पक्ष को कैसे निभाया जाएगा यह देखना दिलचस्प होगा। सितारों का मेला मौनी रॉय, सुधा चंद्रन और अदा खान तो दूसरे सीजन में भी वापसी कर रहे हैं लेकिन कई नए सितारे भी नागिन 2 में नजर आएंगे जो मनोरंजन को नई बुलंदी पर पहुंचाएंगे। ताकत की भूखी अवंतिका उर्फ आशिका गोराडिया हों या स्मूद लवर बॉय रॉकी उर्फ करनवीर बोहरा, हर किरदार अपनी जानदार परफॉर्मेन्स से पर्दे पर धमाल मचा देगा। सिजलिंग कैमिस्ट्री नागिन 2 में सीधी सादी लड़की शिवांगी और शहर के छोरे रॉकी की प्रेम कहानी देखने को मिलेगी जो अपने दोस्तों के साथ देहरादून आया है। मौनी और करनवीर की खूबसूरत जोड़ी को पहली बार बनाया गया है और उनकी प्रेम कहानी धारावाहिक का तापमान जरूर बढ़ाएगी और दर्शकों को जरूर पसंद आएगी। जंग का माहौल नागमणि पर कब्जा करने की जंग के साथ अच्छाई और बुराई के बीच संघर्ष धारावाहिक को पहले से अधिक रोमांचक बनाएगा। शानदार प्रोडक्शन सीजन 2 और भी बड़ा एवं भव्य होगा जो बेजोड़ दृश्य दिखाएगा। प्रोडक्शन वैल्यू एवं खूबसूरत वादियों में फिल्मांकन के कारण नागिन 2 में सुपर वीएफएक्स क्वालिटी दर्शकों के अनुभव को लाजवाब बना देगी।
अजय देवगन की फिल्म 'शिवाय' और करन जौहर की फिल्म 'ऐ दिल है मुश्किल' वर्ष 2016 की दिवाली धमाकेदार बनने वाली है। व्यापार विशेषज्ञों की माने तो दिवाली पर रिलीज हो रहीं दोनों ही फिल्मों की कमाई अप्रत्याशित होगी। उल्लेखनीय है कि 30 अक्टूबर को दिवाली पर रिलीज हो रहीं दोनों ही फिल्मों का काफी प्रचार हुआ है। 'ऐ दिल है मुश्किल' में ऐश्वर्या राय बच्चन और अनुष्का शर्मा जैसे सितारे हैं। यह फिल्म पाकिस्तानी ऐक्टर फवाद खान की वजह से सुर्खियों में रही। दूसरी और 'शिवाय' की शूटिंग बुल्गारिया, मंसूरी और हैदराबाद में हुई। दिल्ली के वितरक जोगिंदर महाजन ने बताया, 'दोनों फिल्में बहुप्रारित हैं। हम लोगों से अप्रत्याशित प्रतिक्रिया की उम्मीद कर रहे हैं, लेकिन यह तभी हो सकता है जब दर्शक समझें कि फिल्म को बनाने में पैसा खर्च हुआ है और वे मोबाइल फोन पर पायरेटेड फिल्म न देखें।' शिवाय का मूवी रिव्यू पढ़ने के लिए यहां क्लिक करें सिनेपोलिस इंडिया के निर्देशन देवंग सम्पत ने कहा, 'दोनों ही फिल्मों की बुकिंग अभूतपूर्व है।' समपत ने कहा, 'इस सप्ताह फिल्मों की काफी संख्या में बुकिंग हुई। मैं कहना चाहूंगा कि लोग बॉक्स ऑफिस पर फिल्म का बेसब्री से इंतजार कर रहे हैं।' उन्होंने कहा, 'ऐसा लगता है कि दोनों फिल्में 100 करोड़ के क्लब में शमिल होंगी। फिल्म में मजबूत सितारे हैं, इसलिए यह उम्मीद से बेहतर कर सकती है।' मूवी रिव्यूः ऐ दिल है मुश्किल जस्टटिकेट्स प्राइवेट लिमिटेड के सीईओ हर्ष रोहतगी ने कहा, 'ऐ दिल है मुश्किल' की कमाई निश्चित रूप से फेस्टिव सीजन दिवाली की वजह से अधिक होगी। हमें शुरुआत में ही फिल्म की बुकिंग की उम्मीद है।'
बॉलिवुड के किंगखान शाहरुख की फिल्म 'रईस' तमाम अवरोधों और विवादों के बाद आखिरकार रिलीज की कगार पर है। अब कुछ ही घण्टों में 'रईस' दर्शकों के सामने होगी। ऐसे में शाहरुख अपनी फिल्म के धुंआधार प्रमोशन में जुटे है। 'रईस' के प्रमोशन के दौरान बातचीत में शाहरुख ने अपने लिए 'रईस' जैसे नए विषय को चुनने की वजह बताते हुए कहा कि इस फिल्म में काम करने के कई कारण थे। जिनमें फिल्म की कहानी, मेरा किरदार और फिल्म के निर्देशक राहुल ढोलकिया मुख्य कारण हैं। 'रईस' जैसी फिल्म जो लीक से और शाहरुख की रोमांटिक इमेज से हटकर है, ऐसी फिल्म करने की वजह बताते हुए शाहरुख कहते हैं, 'देखिये 'रईस' से जुड़ने के कई कारण है, एक तो राहुल ढोलकिया बहुत मीनिंगफुल और गंभीर फिल्म बनाते हैं। उन्होंने 'परजानिया' जैसी फिल्म बनाकर नेशनल अवॉर्ड का सम्मान पाया है। अब ऐसे फिल्म मेकर जब आपके पास कोई कहानी लेकर आते हैं तो एक एक तसल्ली रहती है कि इनकी रिसर्च बहुत मजबूत होगी।' शाहरुख आगे कहते हैं, 'इस फिल्म को करने की दूसरी वजह यह है कि 'रईस' की कहानी 1985 से 1990 के जिस वक्त में कही जा रही है वह एक ऐसा समय था जब देश में अवैध शराब का कारोबार होता था, वह भी इस तरह जो हमारी फिल्म में दिखाया गया है। यह विषय मेरे लिए एकदम नया था। इसके अलावा यह कहानी पूरे भारत के अवैध शराब के कारोबार के रिसर्च पर आधारित है। तीसरी वजह है मुझे कहानी में इस व्यसाय के करने का जो अलग सा उनका तरीका था वह बड़ा दिलचस्प लगा, हालाकि यह बुरी बात थी लेकिन सच्चाई यह है कि ऐसा हुआ है।' शाहरुख अपनी बात आगे बढ़ाते हुए कहते हैं, 'चौथी वजह है मुझे 'रईस' की कहानी में बूटलेगिंग के तरीकों को अपनी फिल्म में इसलिए भी दिखाना था जिससे आज अगर कहीं भी ऐसा कुछ हो रहा है तो लोगों को उनके तरीकों का पता चले और यह बुरा काम बंद हो जाए।' 'रईस' में काम करने की पांचवी वजह बताते हुए शाहरुख कहते है, 'अगली वजह है फिल्म में मेरा किरदार, जो करता तो बुरा काम है लेकिन अपने किये गए काम की जिम्मेदारी खुद लेने की ताकत रखता है जो बड़ी बात है। फिल्म के एक सीन में अपने बुरे काम में फंसने के बात उसके पास भागने का मौका होता है लेकिन वह अपने काम की जिम्मेदारी लेते हुए इंसानियत दिखाता है और भागता नहीं है। मुझे इस किरदार की यही बात बहुत अच्छी लगती है।' शाहरुख 'रईस' से जुड़ने की छठवीं और अंतिम वजह बताते हुए कहते हैं, 'एक वजह यह भी है कि फिल्म के प्रड्यूसर फरहान अख्तर और रितेश सिधवानी मेरे दोस्त है और निर्देशक राहुल की कहानी सुनने के बाद वह चाहते थे कि रियलिस्टिक फिल्म को थोड़ा पॉप्युलर जोन में बनाया जाए।'
वैसे तो शुरू होने से पहले ही 'कॉफी विद करण सीजन 5' चर्चा में आ चुका है। पहले गेस्ट के तौर पर फवाद खान का नाम हटने के बाद अब दूसरे सितारों के नाम की चर्चा तेज हो गई है और इसी के साथ दर्शकों की दिलचस्पी भी। 'कॉफी विद करण' सीजन 5 का दर्शकों को भी बेसब्री से इंतजार है और अब तो इसका पहला टीजर भी रिलीज हो चुका है। करीब 32 सेकंड के इस टीजर में करण जौहर तरह-तरह के फेशियल एक्सप्रेशन्स दे रहे हैं। टीजर देखकर इस बात का अंदाजा लगाया जा सकता है कि शो काफी दिलचस्प होगा और सितारों के लिए करण के सवालों का जवाब देना इतना आसान नहीं होगा। पहले गेस्ट के तौर पर फवाद का नाम हटने के बाद उम्मीद की जा रही थी करण के खास दोस्त शाहरुख खान ही पहले गेस्ट होंगे लेकिन मीडिया खबरों की मानें तो दीपिका पादुकोण शो के पहले एपिसोड में दिख सकती हैं। 'कॉफी विद करण' का ये सीजन 6 नवंबर से प्रसारित होगा।
ग्लोबल ऐक्शन स्टार जैकी चैन और बॉलिवुड के माचो मैन सोनू सूद की चाइनीज-इंडियन को-प्रॉडक्शन में बनी फिल्म 'कुंग-फू-योगा' अब रिलीज के लिए तैयार है। दो देशों की साझेदारी में तैयार हुई इस फिल्म के बनने का श्रेय प्रधानमंत्री मोदी को जाता है। फिल्म में अहम् भूमिका निभा रहे अभिनेता सोनू सूद ने नवभारतटाइम्स डॉट कॉम से हुई बातचीत में बताया कि इस फिल्म के बनने में देश के प्रधानमंत्री नरेंद्र मोदी का सबसे बड़ा योगदान है। सोनू कहते हैं, 'पीएम मोदी के चीन यात्रा के बाद ही हमारी फिल्म की शुरुआत हुई। दुनिया भर की नजरें दोनों देशों के साझेदारी में बनी इस मल्टिलिंग्वल एक्शन अडवेंचर कॉमिडी फिल्म 'कुंग-फू-योगा' पर है। इस तरह की फिल्मों से दो देशों की संस्कृति और व्यापार को बढ़ावा मिलता है। 'कुंग-फू-योगा' की रिलीज के बाद उम्मीद है कि दोनों देश आपसी साझेदारी में और भी फिल्में बनाएंगे।' सोनू आगे बताते हैं, 'जैकी चैन फिल्म के प्रमोशन के लिए जब एक दिन की भारत यात्रा पर आए थे तब वह पीएम मोदी से मिलना भी चाहते थे लेकिन वक्त की कमी की वजह से बात नहीं बनी। वैसे, जैकी ने बॉलिवुड की फिल्मों में काम करने की अपनी इच्छा खुले रूप से जाहिर कर दी है। यही वजह है कि वह बॉलिवुड के कलाकारों में सलमान खान और कंगना रनौत सहित कई और लोगों से भी मिले। उन्होंने साफ-साफ कहा है कि उन्हें भारत की हिंदी फिल्मों में नाच-गाना और रोमांस करना है। इसके लिए उन्हें अच्छी कहानियों का इंतजार रहेगा।' सोनू अपनी फिल्म को प्रधानमंत्री मोदी को दिखाने की भी तैयारी कर रहे हैं। गौरतलब है कि प्रधानमंत्री नरेंद्र मोदी और चीन के राष्ट्रपति शी चिनफिंग के बीच हुई मुलाकात के बाद दोनों सरकारों ने भारत और चीन के साझा संस्कृति को बढ़ावा देने के लिए एक मेमोरैंडम पर हस्ताक्षर किए थे। जिसके बाद ही फिल्म 'कुंग-फू-योगा' के निर्माण का काम शुरू हुआ। फिल्म का टाइटल भी दोनों देशों को ध्यान में रख कर तय किया गया है। फिल्म में दोनों देशों के रिश्तों पर चर्चित एक कहावत हिंदी-चीनी भाई-भाई को एक खूबसूरत गाने में पिरोया गया है।
'बिग बॉस' सीजन-10 शुरू हो चुका है। 16 अक्टूबर की रात सलमान खान और दीपिका पादुकोण ने घर के द्वार खोले। यूं तो 'बिग बॉस' का हर सीजन अपने आप में खास होता है लेकिन सीजन 10 की बात थोड़ी अलग है। रिऐलिटी शो 'बिग बॉस' सीजन-10 के ग्रैंड प्रीमियर पर सलमान और दीपिका की केमेस्ट्री देखकर कोई ये नहीं कह सकता था कि दोनों ने एकसाथ कोई फिल्म नहीं की है।'बिग बॉस' के इतिहास में ऐसा पहली बार हुआ है जब सलमान ने बॉलिवुड की किसी ऐक्ट्रेस के साथ घर के दरवाजे खोले हों। Pics: बिग बॉसः बाबा ने सल्लू, दीपिका को भी न छोड़ा दीपिका अपनी पहली हॉलिवुड फिल्म 'XXX: द रिटर्न ऑफ जेंडर केज' को प्रमोट करने आयी थीं जिसमें उनके साथ हॉलिवुड अभिनेता विन डीजल भी नजर आएंगे। इस मौके पर दीपिका ने कहा कि वह सलमान और आमिर खान को 'बिग बॉस' के घर के भीतर बंद देखना चाहती हैं। इसके अलावा उन्होंने 'बाजीराव मस्तानी' के निर्देशक संजय लीला भंसाली को भी घर में बंद देखने की इच्छा जाहिर की। महल की थीम पर तैयार किया गया है घर 'बिग बॉस' सीजन-10 के घर को महल की तरह तैयार किया गया है। हालांकि ये 'आधुनिक महल' है। घर की भीतरी सजावट कलाकृतियों और बड़े-बड़े कंदीलों से की गई है। बिग बॉस 10 का घर महाराष्ट्र के लोनावला में है। इसे निर्देशक उमंग कुमार और उनकी पत्नी वनीता ने डिजाइन किया है। इस बार शो के प्रतिभागियों में सेलिब्रिटियों के साथ-साथ आम लोग भी हैं। इस बार शो में बेडरुम में केवल सात लोगों के लिए बिस्तर हैं और इसमें हर कोई जा भी नहीं सकता। कनफ़ेशन रूम भी शाही है जिसमें हॉट सीट राजा के सिंहासन जैसी बनाई गई है। घर में जेल भी बनाया गया है जिसमें नियम तोड़ने वालों को रहना होगा। ये हैं बिग बॉस 10 के घरवाले 1. करण मेहरा 'ये रिश्ता क्या कहलाता है' फेम करण मेहरा मूल रूप से जालंधर के हैं। ऐक्टर होने के साथ ही वह फैशन डिजायनर भी हैं। 2. गौरव चोपड़ा 'उतरन' फेम गौरव टीवी इंडस्ट्री के जाने-माने नाम हैं। गौरव कई फिल्मों में भी काम कर चुके हैं। 3. राहुल देव राहुल देव को तो आपने कई फिल्मों में देखा होगा। ज्यादातर निगेटिव रोल निभाने वाले राहुल मुंबई में रहते हैं। 4. एस सदाचारी साईंबाबा ओम जी ऐस्ट्रोलॉजी में पीएचडी कर चुके ओम जी धाराप्रवाह संस्कृत बोलते हैं। ओम जी दिल्ली के रहने वाले हैं। 5. रोहन मेहरा 'ये रिश्ता क्या कहलाता है' में अपने किरदार 'नक्ष' के नाम से मशहूर रोहन मूल रूप से अमृतसर के रहने वाले हैं। अपने चॉकलेटी लुक के लिए वो लड़कियों के बीच खासा लोकप्रिय हैं। 6. बानी वीजे बानी कई रिऐलिटी शोज में हिस्सा ले चुकी हैं लेकिन लोग उन्हें आज भी 'रोडीज की बानी' के नाम से ही जानते हैं। बानी का पूरा नाम गुरबानी है। 7. मनोज पंजाबी मनोज बिजनेसमैन हैं और जयपुर में रहते हैं। उनके दोस्त उन्हें प्यार से 'किंग मन्नू' बुलाते हैं। 8. प्रियंका जग्गा प्रियंका हरियाणा की रहने वाली हैं लेकिन फिलहाल नोएडा में रह रही हैं। वह एक इंटरनेशनल बीपीओ में काम करती हैं। 9. नवीन प्रकाश नवीन कोलकाता में रहते हैं और यूपीएससी की तैयारी करवाते हैं। उनके दोस्त उन्हें नेताजी के नाम से पुकारते हैं। 10. मोनालिसा मोनालिसा एक ऐक्टर हैं. वह कई भोजपुरी और साउथ इंडियन फिल्मों में काम कर चुकी हैं। 11.लोपमुद्रा लोपमुद्रा मॉडल हैं और वह कई ब्यूटी कॉन्टेस्ट्स में हिस्सा ले चुकी हैं। 12. मानवीर गुर्जर मानवीर नोएडा के रहने वाले हैं और उन्हें अलग-अलग तरह की ड्रेसेज ट्राई करने का शौक है। 13. नितिभा कौल नितिभा दिल्ली में रहने वाली अकाउंट्स स्ट्रेटजिस्ट हैं। 14. लोकेश कुमारी लोकेश एम ए फाइनल की स्टूडेंट हैं। 15. अाकांक्षा शर्मा अकांक्षा गुड़गांव में रहती हैं और पेशे से राइटर हैं। Salman and Deepika bring the house down with the new season of 'Bigg Boss' After months of anticipation, Colors' most-awaited reality show 'Bigg Boss' premiered last night. The highlight of the show is that two different worlds collide to blur the lines between celebrity contestants and the common man. Host Salman Khan opened the new season with Deepika Padukone.
रिऐलिटी टेलिविजन शो 'बिग बॉस' के 10वें सीजन की लॉन्चिंग में सलमान खान के साथ दीपिका पादुकोण भी नजर आएंगी। सलमान खान के साथ शूटिंग करते पाए जाने के बाद अफवाह थी कि दीपिका पादुकोण शो की पहली सिलेब्रिटी गेस्ट होंगी, लेकिन इस खबर की कलर्स चैनल के मुख्य कार्यकारी अधिकारी (सीईओ) राज नायक ने पुष्टि कर दी। नायक ने ट्वीट किया, 'रोमांच अब शुरू हुआ है। गेस कीजिए, 'बिग बॉस' की लॉन्चिंग पर कौन आ रहा है? 16 अक्टूबर को 9 बजे अपनी सीट बुक कीजिए अब! 'एक्सएक्सएक्स' मूवी की दीपिका पादुकोण।' उन्होंने एक विडियो भी जारी किया है, जिसमें दीपिका दर्शकों से यह कहते हुए दिख रही हैं कि वे 'बिग बॉस' के आगामी सीजन के लिए तैयार रहें। क्लिप में पीकू स्टार ने कहा, 'भारत के लोगों व सेलिब्रिटी के बीच कश्मकश में मैं शो में रोमांच व ऐक्शन का तड़का लगाऊंगी।' इस बार 'बिग बॉस' में फोकस आम आदमी पर होगा। पहली बार, रिऐलिटी शो सितारों के साथ प्रतियोगी के रूप में हिस्सा लेने के लिए अपने दरवाजे आम आदमी के लिए भी खोलेगा।
अजय देवगन बहुत जल्द ही छोटे पर्दे के मशहूर शो 'सावधान इंडिया' को होस्ट करते नज़र आएंगे। उन्होंने बताया कि वह इस शो के कुछ एपिसोड की मेजबानी करेंगे। फिलहाल अजय अपनी आने वाली फिल्म 'शिवाय' के प्रमोशन में व्यस्त हैं। 'सावधान इंडिया' का नया सीजन शुरू होने वाला है और अजय इसे ही प्रमोट करने आ रहे हैं। 'सावधान इंडिया' ने अपने नए सीज़न के लिए टैगलाइन 'डर कर नहीं डट कर' रखी है। अजय, लाइफ ओके चैनल के माध्यम से दर्शकों से जुड़ने को लेकर काफी रोमांचित हैं। अजय ने एक बयान में कहा, 'इस बार नए सीजन के साथ लोगों को संदेश दिया जाएगा कि लोग खुद को महज दर्शक ही न समझें बल्कि अपराध के खिलाफ लड़ाई की भावना और खुद को सशक्त महसूस करें। इस शो से जुड़ने और कुछ एपिसोड की मेजबानी करने को लेकर सम्मानित महसूस कर रहा हूं।' अजय बहुत जल्दी बड़े पर्दे पर फिल्म 'शिवाय' के साथ दिखाई देंगे। फिल्म 28 अक्टूबर को रिलीज होगी. इसमें वीर दास, सायशा सहगल और एरीका कार जैसे सितारे प्रमुख भूमिका में हैं।
अभिनेत्री अनुष्का शर्मा इन दिनों अपने होम प्रॉडक्शन की फिल्म 'फिल्लौरी' के प्रमोशन में जी जान से जुट गईं हैं। नवभारतटाइम्स डॉट कॉम से हुई विशेष बातचीत में अनुष्का ने अपनी फिल्म से जुड़े सवालों के जवाब दिए। अनुष्का 'फिल्लौरी' में एक भूत बनी हैं असल जिंदगी में भूतों के अस्तित्व पर बात करते हुए वह कहती हैं, 'मुझे लगता है कि भूत होते हैं, कभी-कभी एहसास भी होता है। मुझे खुद भूत बनने में मजा आया। मुझे लगा कि भूत बनकर मैंने भूतों को बहुत अच्छी तरह रेप्रिजेंट किया है।' 'फिल्लौरी' की कहानी एक अंधविश्वास के विषय पर है। अनुष्का बताती हैं, 'हमारे फिल्म के निर्देशक अंशय लाल के एक दोस्त की शादी पेड़ से कराई गई थी क्योंकि वह मांगलिक थे। शादी के बाद सभी दोस्त उनका मजाक उड़ाते थे कि अगर पेड़ में भूत होगा तो तेरी मुश्किल बढ़ जाएगी। बस यहीं से हमारी फिल्म का यह आइडिया आया जिसे बाद में एक मजेदार कहानी बना कर फिल्म के लिए लिखा गया।' असल जिंदगी में खुद अनुष्का अंधविश्वास को कितना महत्त्व देती हैं? इस पर वह कहती हैं, 'मेरा मानना है कि असल जिंदगी में किसी के मांगलिक होने जैसी चीजों पर अगर आप विश्वास करते हैं तो यह चीजें होती हैं और अगर आप इन चीजों को तवज्जो नहीं देते हैं तो इनका कोई मतलब नहीं है। यह सब आपकी सोच और विश्वास पर निर्भर होता है। मेरे परिवार में मेरे भाई मांगलिक है तो उन्हें इस बारे में सोचना पडेगा।' अनुष्का ने पहली बार अपनी फिल्म 'फिल्लौरी' में एक गाना गाया है। वह बताती हैं, 'फिल्म में जो रैप गाना मैंने गाया है वह मेरे साथी कलाकार दिलजीत दोसांज को खूब पसंद आया है और उन्हें संगीत की अच्छी जानकारी है, तो बस मुझे जब से दिलजीत ने अच्छा कहा है मैं अपने गाने को लेकर बहुत ही कॉन्फिडैंट हो गई हूं।' ऐक्टर, प्रड्यूसर और सिंगर जैसी मल्टी टास्किंग का काम कर रहीं अनुष्का कहती हैं, 'जब एक साथ ज्यादा जिम्मेदारी होती है तो मैं बहुत अच्छा परफॉर्म करती हूं। यह अनुभव बहुत ही क्रिएटिव सैटिस्फैक्शन का होता है। मैं ऐक्टिंग और प्रड्यूसर दोनों ही काम को इंजॉय करती हूं।' पिछले दिनों क्रिकेटर विराट कोहली के साथ अपने रिश्तों और फिल्म 'फिल्लौरी' को लेकर सोशल मीडिया में ट्रोल हुई अनुष्का बेहद आहत हो गई थीं। वह कहती हैं, 'सोशल साइट ट्विटर में जो लोग किसी को भी ट्रोल करते हैं या भला-बुरा कहते हैं मैं उन्हें कहूंगी की वह लोग बुझदिल हैं। जो सच्चे लोग हैं और काम कर रहे हैं उनके पास इन सब चीजों के लिए टाइम नहीं होता है। सिर्फ फालतू लोगों के पास ही इन सब बकवास चीजों के लिए टाइम होता है।' 'फिल्लौरी' के बाद अपने होम प्रॉडक्शन में किस तरह की फिल्मों का निर्माण करेंगी यह बताते हुए अनुष्का ने कहा, 'फिल्लौरी' के बाद हम अगली फिल्म के लिए भी तैयार हैं। हम तो मराठी और दूसरी रीजनल फिल्म बनाने के लिए भी मन बना चुके हैं बस हमें अच्छी कहानी चाहिए।' 'फिल्लौरी' में अनुष्का के अलावा पंजाबी सिंगर और अभिनेता दिलजीत दोसांज भी मुख्य भूमिका में नजर आएंगे, यह फिल्म 24 मार्च को सिनेमा घरों में रिलीज होगी। फिल्म का निर्देशन अंशय लाल ने किया है ।
टेलिविजन के जाने-माने चेहरे ऐक्टर गौरव चोपड़ा 'बिग बॉस 10' के मेहमान बनने के लिए रेडी हैं। 'डोली अरमानों की', 'उतरन' कई जैसे डेपी सोप्स और 'नच बलिए', 'जोर का झटका' जैसे रिऐलिटी शोज कर चुके गौरव अब 'बिग बॉस' के रूप में एक और रिऐलिटी शो में जोर आजमाइश करने जा रहे हैं। जब हमने गौरव से इस बारे में पूछा, तो उन्होंने सीधे-सीधे इस खबर को कन्फर्म करने के बजाय कहा कि 'आपको शनिवार को पता चल जाएगा', लेकिन जब हमने उन्हें शुभकामनाएं दीं, तो उन्होंने शुक्रिया अदा करते हुए कहा कि 'मुझे इसकी जरूरत है।' बता दें कि 'बिग बॉस' के नए सीजन में सिलेब्रिटीज के साथ कई कॉमन मैन भी नजर आएंगे। इसके लिए 13 नॉन सिलेब्रिटी चेहरों को शॉर्ट लिस्ट कर लिया गया है, जिनमें से 8 नॉन सिलेब्स फाइनली बिग बॉस के घर में जाएंगे। वहीं सिलेब्रिटीज की बात करें, तो गौरव की एंट्री कन्फर्म है।
कल्कि कोचलिन ने बहुत कम समय में ही दर्शकों के बीच अपनी अच्छी खासी जगह बना ली है। थिअटर से जुड़ीं कल्कि ने ज्यादातर परफॉर्मेंस बेस्ड फिल्में ही की हैं। बोल्ड और खूबसूरत कल्कि जल्द ही 'मंत्रा' में एक दमदार किरदार में नजर आने वाली हैं। अपने फिल्मी करियर के बारे में कल्कि ने हमसे बातचीत की... फिल्मों के प्रति सेंसर बोर्ड के रवैये को आप किस तरह देखती हैं? मैंने पहले भी कहा है कि कोई सेंसर बोर्ड नहीं है, यह सर्टिफिकेशन बोर्ड है जो कि यह सर्टिफाइड करती है कि कौन सी फिल्म कौन से उम्र के लोग देख सकते हैं। इस लोकतंत्र में सेंसरशिप नाम की कोई चीज नहीं होती, क्योंकि यह बोलने की आजादी पर रोक लगता है। इसे केवल सर्टिफाइड करना चाहिए कि कौन सी फिल्म कौन से उम्र के लोग देख सकते हैं। एक बार आपने इसे अडल्ट सर्टिफिकेट दे दिया तो यह लोगों पर छोड़ देना चाहिए कि लोग क्या देखना चाहेंगे क्या नहीं। इंग्लिश फिल्मों का भारत में क्या स्कोप है? मैं यह मानती हूं कि भारत केवल हिंदी भाषी देश ही नहीं है, बल्कि यहां तो हर तरह की भाषाएं जैसे मराठी, गुजराती, मलयालम, बंगाली जैसी कई भाषाएं बोली जाती हैं और हर भाषा का अपना एक दर्शक वर्ग होता है। मैं पर्सनली मराठी फिल्मों की बहुत बड़ी फैन हूं। इस इंडस्ट्री ने कोर्ट, सैराट जैसी कई बेहतरीन फिल्में दी हैं। इसी तरह इंग्लिश फिल्मों का भी अपना दर्शक है जिसके कारण हॉलिवुड फिल्मों का यहां अच्छा बिज़नस होता है। मुझे लगता है कि मेरी यह इंग्लिश फिल्म भी दर्शकों के बीच अच्छा बिज़नस करेगी। आपने ज्यादातर परफॉर्मेंस बेस्ड फिल्में ही की हैं। कमर्शल फिल्मों से दूर होने का डर नहीं है? ये फिल्मे मेरी चॉइस नहीं थीं, बल्कि मैं इन फिल्मों के लिए चुनी गई थी। मुझे इन फिल्मों में काम करने का मौका मिला। अभी मुझे इस तरह के कोई ऑफर नहीं मिल रहे हैं। अगर मुझे इस तरह के कॉमर्शल फिल्में करने का ऑफर मिले तो मैं जरूर करना चाहूंगी। मुझे लगता है कि सबके करियर में इस तरह के उतार-चढ़ाव आते रहते हैं। मैं भी उसी दौर से गुजर रही हूं। मैंने कभी खुद को कोई सेलिब्रिटी नहीं माना है। जब तक मुझे ऐक्टिंग का मौका मिलेगा तब तक ऐक्टिंग करती रहूंगी। 'मंत्रा' कहां-कहां रिलीज़ होने वाली है? मुझे इतना तो नहीं पता, लेकिन यह फिल्म भारत और जर्मनी में रिलीज़ होगी, क्योंकि इस फिल्म की कुछ फंडिंग वहां से हुई है, उसके बाद इसे लंदन में किसी फिल्म फेस्टिवल के लिए भेजा जाएगा। इस फिल्म के डायरेक्टर निकोलस खारगोंकर नाम थोड़ा कठिन है, क्या आप उन्हें पहले से जानती हैं? नहीं, मेरी उनसे पहली मुलाकात इस प्रॉजेक्ट को लेकर ही हुई है। रजत ने मुझे उनसे मिलाया और कहा कि निकोलस के पास एक स्क्रिप्ट है। उन्होंने मुझे स्क्रिप्ट दिखाई और मैंने स्क्रिप्ट पढ़ी और इस फिल्म के लिए हां बोल दी। हां, मुझे लगता है उनका नाम थोड़ा कठिन है और उनको बॉलिवुड में बड़ा डायरेक्टर बनाने के लिया अपना नाम बदलना होगा। आपको क्या लगता है कि इस फिल्म की रिलीज़ को लेकर इतनी देरी क्यों हुई? मुझे नहीं लगता है कि इस फिल्म की रिलीज़ में देरी हुई। यह फिल्म 2015 में शूट हुई थी, लेकिन इस फिल्म की एडिटिंग में काफी समय लग गया। 2016 में इस फिल्म की एडिटिंग पूरी हई और फिल्म बनकर तैयार हो गई। इसके बाद इसे मामी और अन्य फिल्म फेस्टिवल में भेजा गया। इस प्रॉसेस में काफी समय लग गया। हां, मैं मानती हूं कि इस फिल्म के बजट और फंडिंग को लेकर भी कुछ ज्यादा समय जरूर लगा। फिल्म एक डिस्फंक्शनल फैमिली पर बनी है तो आपको क्या लगता है भारत में इस तरह की फिल्म उनके पारिवारिक संबंधों पर क्या असर डालेगी? मेरे हिसाब से सभी घरों में इस तरह की डिस्फंक्शनल फैमिली होती है और उसमें झगड़ा होता है। पता नहीं लोग क्यों खुद को परफेक्ट दिखाने की कोशिश करते रहते हैं, जबकि सबके घर में उनके पैरंट और ग्रैंड पैरंट्स या अंकल-आंटी के बीच कुछ न कुछ असहमति तो होती ही है। आपको ऐसी एक नहीं, हजारों कहानियां मिलेंगी। मुझे नहीं लगता कि यह फिल्म लोगों के पारिवारिक संबंधों पर असर डालती है। इस फिल्म के दौरान आपका अनुभव कैसा रहा? यह बेहद कठिन था, क्योंकि इस फिल्म की शूटिंग दिल्ली में हुई। उस वक्त ठंड का समय था। ठंड में शूटिंग के दौरान शॉर्ट्स में पानी में खड़े रहना पड़ता था जो कि बहुत ही मुश्किल था। इस सीन को शूट करने बाद मैं बीमार भी पड़ गई। पूरी फिल्म 30 दिनों में शूट की गयी थी, जिसमें से हमें 15 दिन दिल्ली में ही बिताना पड़ा। इस फिल्म में मुझे आदिल हुसैन और रजत कपूर जैसे बेहतरीन कलाकारों के साथ काम करने का मौका मिला जो मेरे लिए काफी सुखद रहा। आप इस रोल को खुद से किस तरह कनेक्ट करती हैं? मुझे इस रोल के लिए ज्यादा तैयारियां नहीं करनी पड़ी, क्योंकि मेरी ही तरह प्रिया कपूर एक साधारण इंग्लिश बोलने वाले परिवार की लड़की है। जो परिवार के सदस्यों के बीच हो रही अनबन से नाखुश है। उसके परिवार के लोग एक-दूसरे से ठीक तरीके से बात नहीं करते, एक-दूसरे के साथ अपनी फीलिंग्स नहीं शेयर करते। इस तरह से उसके परिवार में कलह होती रहती है। यह तो लगभग सभी परिवारों में होता रहता है। इसलिए मुझे उस रोल से कनेक्ट करने में ज्यादा मशक्कत करनी नहीं पड़ी। प्रस्तुति - दीपेश पांडेय
मुंबई हिंदी मूवी चैनल सोनी मैक्स को सुल्तान फिल्म के टेलिविजन प्रीमियर से 50 करोड़ रपए की कमाई विज्ञापन आय के रूप में हुई। यह अपने आप में रेकॉर्ड है। उल्लेखनीय है कि यशराज फिल्म्स की इस फिल्म में सलमान खान मुख्य भूमिका में हैं। फिल्म दुनियाभर में 585 करोड़ रुपए की कमाई कर चुकी है। सोनी पिक्चर्स नेटवर्क्स इंडिया (एसपीएन) के चैनल सोनी मैक्स पर सुल्तान मूवी पिछली रात दिखाई गई। चैनल का कहना है कि सारे विज्ञापन स्लॉट पहले ही बुक हो चुके थे। तस्वीर ट्विटर से ली गई है।
कलर्स टीवी के चर्चित रियलिटी शो 'बिग बॉस' के 10वें सीजन का प्रोमो आउट हो गया है। 'बिग बॉस 10' के इस पहले प्रोमो में इसे होस्ट करने वाले दबंद ऐक्टर सलमान खान एस्ट्रोनॉट बने नजर आ रहे हैं। प्रोमो में सलमान ने जो स्पेस सूट पहन रखा है उसे उनके पसंदीदा डिजाइनर एश्ले रेबेलो ने डिजाइन किया है। बिग बॉस 10 शो के सेट से एक सूत्र ने बताया कि, 'सलमान इसे लेकर काफी रोमांचित थे। अबतक बॉलीवुड में किसी ने एस्ट्रोनॉट का रोल प्ले नहीं किया था।' प्रोमो में सलमान खान बिग बॉस के दसवें सीजन को लेकर बात करते दिख रहे हैं। प्रोमो में सलमान बिग बॉस में इतिहास लिखने की बात करते हुए शो में पहली बार कॉमन मैन और विमिन की एंट्री की बात कर रहे हैं। हालांकि सलमान इसके आगे की जानकारी को मिस्ट्री बता रहे हैं। बात भी सही है, प्रोमो में कोई पूरी खबर का खुलासा भी तो नहीं करता। सलमान ने प्रोमो में कहा, 'जब चांद पर दिखा इंसान पहली बार या अंडे से निकली मुर्गी पहली बार, क्रिएट हुआ इतिहास, अब आम पब्लिक आ रही है पहली बार इन ,बिग बॉस तो क्रिएट होगी हिस्ट्री, बट क्या होगा दैट इज मिस्ट्री, बिग बॉस सीजन 10 विद कॉमन विमिन ऐंड मेन।' कलर्स चैनल के सीईओ राज नायक ने इस प्रोमो का विडियो अपने ट्विटर हैंडल से शेयर किया है। Feel the fizz - Coming soon @BiggBoss with the #Sultan @BeingSalmanKhan #BB10 @iamappyfizz @oppomobileindia pic.twitter.com/uoVsFrHrpN — Raj Nayak (@rajcheerfull) August 27, 2016
भारतीय टेलिविजन के सबसे बड़े रिऐलिटी शो 'बिग बॉस' का मौसम फिर आ गया है। शो का ट्रेलर तो बहुत पहले ही लॉन्च हो गया था और अब 'बिग बॉस' के घर की पहली तस्वीर भी आ गई है। 'भाईजान' सलमान ने खुद ये तस्वीरें शेयर की हैं। हर बार की तरह इस बार भी घर को एक खास थीम पर तैयार किया गया है। घर के सामने खड़े सलमान भी एक नए लुक में नजर आ रहे हैं। 'बिग बॉस 10' के लिए कंटेस्टेंट की घोषणा भी हो चुकी है। हालांकि, इन्हें फाइनल राउंड से गुजरना होगा, जिसके बाद चुने जाएंगे सिर्फ 8 सदस्य जो इस घर में एंट्री ले सकेंगे।मजेदार बात यह है कि इस बार शो में सिलेब्रिटी के साथ-साथ आम पब्लिक को भी इसमें शामिल होने का मौका मिल रहा है। 'बिग बॉस' का ये सीजन कई मायनों में खास है। सीजन के लॉन्च पर सलमान खान के साथ दीपिका पादुकोण भी नजर आएंगी। खबर है इंडस्ट्री के दबंग स्टार सलमान 'बिग बॉस' में 'ट्रिपल एक्स-रिटर्न ऑफ जेंडर केज' का ट्रेलर लॉन्च करेंगे। आप भी देखिए 'बिग बॉस 10' के घर का ये पहला लुक... pic.twitter.com/hCapb8aQQx — Salman Khan (@BeingSalmanKhan) October 14, 2016   pic.twitter.com/FGXASg5jf0 — Salman Khan (@BeingSalmanKhan) October 14, 2016
ग्रैमी अवॉर्ड विजेता व अंतरराष्ट्रीय स्तर पर मशहूर पॉप सनसनी जस्टिन बीबर भारत में मई में परपस वर्ल्ड टूर के तहत संगीत कार्यक्रम में प्रस्तुति देंगे। कनाडा के सिंगर बीबर (22) 'वेयर आर एस नाउ', 'बॉयफ्रेंड', 'लव योरसेल्फ', 'कंपनी', 'ऐज लॉन्ग ऐज यू लव मी' और 'परपस' जैसे हिट गानों पर यहां 10 मई को डीवाई पाटिल स्टेडियम में प्रस्तुति देंगे। वाइट फॉक्स इंडिया के निदेशक व इस टूर के प्रचारक अर्जुन जैन ने एक बयान में कहा, 'जस्टिन बीबर हमारे समय के बहुत बड़े कलाकार हैं और वैश्विक स्तर पर सभी उम्र के प्रशंसकों को आकर्षित करते हैं। यह टूर दुनिया भर में सफल रहे टूर में से एक है और इससे भारत में आगे सांस्कृतिक कार्यक्रमों के आयोजन को और बढ़ावा मिलेगा।' आयोजक इस संगीत कार्यक्रम को भारत में सबसे सफल संगीत कार्यक्रमों में से एक बनाने की तैयारी कर रहे हैं। जैन ने बताया कि भारत में बीबर के 80 प्रतिशत से ज्यादा प्रशंसक हैं। ऐसे में इसे साल का सबसे बड़ा कार्यक्रम बनाने की तैयारी चल रही है। जैन ने बताया कि वह 10 मई को होने वाले कार्यक्रम में भारी भीड़ जुटने की उम्मीद कर रहे हैं, यह टूर वैश्विक मंच पर भारत का कद बढ़ाएगा। बीबर के प्रशंसक टिकट के लिए 'डब्ल्यूडब्ल्यूडब्ल्यू डॉट बुकमायशो डॉट कॉम' पर 22 फरवरी से प्री-रजिस्टर कर सकते हैं। टिकट की कीमत 4,000 रुपए से ज्यादा होगी।
टीवी ऐक्ट्रेस और सुशांत सिंह राजपूत की एक्स गर्लफ्रेंड अंकिता लोखंडे का टाइम शायद कुछ ठीक नहीं चल रहा। खबर है कि हाल ही में उनके बेडरूम में आग लग गई, जिसमें वह घायल हो गईं। हालांकि किसी बड़ी क्षति की सूचना नहीं है। यह हादसा उनके घर में गणेश चतुर्थी की पूजा के दौरान हुआ। फिल्मी खबरें पढ़ें फेसबुक पर, लाइक करें NBT Movies इस घटना पर अंकिता बताती हैं, 'मुझे यह पता ही नहीं लगा कि कैसे मैंने पूजा के दौरान खुद को जला लिया। दरअसल मेरे रूम में अरोमा कैंडल्स जल रही थीं। पता नहीं कब और कैसे मेरे कमरे के पर्दों ने आग पकड़ ली और इससे पहले कि मुझे कुछ पता लगता, मेरे कमरे में आग फैल चुकी थी। मैंने कोई बड़ा नुकसान होने से रोकने की पूरी कोशिश की और इसी चक्कर में मेरा हाथ और गला भी जल गया।' (pic courtesy: Instagram) अंकिता आगे कहती हैं, 'भगवान का शुक्र है कि मेरे चेहरे को कुछ नहीं हुआ। मेरे कमरे के बाहर ही चार गैस सिलिंडर रखे हैं। मैं जब यह सोचती हूं कि कितना बड़ा हादसा हो सकता था, तो मेरी रूह कांप जाती है।'
पिछले दिनों संजय दत्त और सलमान खान के बीच दूरियों की खबरें मीडिया की सुर्खियां बनी थीं। हालांकि, संजय ने दोनों के बीच किसी भी मनमुटाव से इनकार किया था। अब खबर है कि सलमान और संजय एक साथ एक टीवी शो में नजर आ सकते हैं। सूत्रों के अनुसार टीवी पर रितेश देशमुख और साजिद खान के सिलेब्रिटी टॉक शो 'यारों की बारात' में दोनों कलाकार साथ नजर आ सकते हैं। सूत्र बताते हैं कि रितेश देशमुख सलमान के काफी करीब हैं, तो वहीं साजिद संजय दत्त के करीबी माने जाते हैं। ऐसे में दोनों ने इन सितारों को अपने शो पर साथ लाने के बारे में सोचा। फिलहाल दोनों की डेट्स पर काम चल रहा है। अब देखना यह है कि क्या संजू बाबा और सलमान खान एक-दूसरे के साथ स्क्रीन स्पेस शेयर करने के लिए तैयार होते हैं या नहीं।
बॉलिवुड अभिनेता अक्षय कुमार निर्देशक अब्बाज-मस्तान की रिलीज के लिए तैयार फिल्म 'मशीन' के गाने 'तू चीज बड़ी है मस्त-मस्त' के लॉन्च के मौके पर पहुंचे। अक्षय ने बताया कि यह मौका बेहद खास है क्योंकि यह वही गाना है जिसकी वजह से आज मैं इस पोजिशन में हूं। इस मौके पर अक्षय ने इस गाने से जुड़ी यादों को ताजा किया और 22 साल पहले शूट हुए इस गाने से जुड़े कई किस्से भी सुनाए। अक्षय ने कहा, 'आप सभी जानते हैं कि फिल्म 'मोहरा' के गाने 'तू चीज बड़ी है मस्त-मस्त' ने मेरे करियर को नया मोड़ दिया था। मुझे एक अलग उंचाई पर पहुचाया है। मैं निर्देशक अब्बाज-मस्तान का बहुत शुक्रगुजार हूं कि आज फिर मुझे मौका दिया है अपनी उन यादों को ताजा करने का। मुझे अब्बाज-मस्तान ने इस गाने के लॉन्च में बुलाया इस बात के लिए उनका शुक्रिया। मैं आप सबको बताना चाहूंगा कि मेरी सबसे पहली हिट पिक्चर थी 'खिलाड़ी' जिसका निर्देशन अब्बाज-मस्तान ने किया था और तब से मैं उस 'खिलाड़ी' नाम को लेकर घूम रहा हूं। अब्बाज-मस्तान की वजह से मुझे मेरी पहली हिट फिल्म मिली थी, यह बात मैं कभी भी नहीं भूल सकता हूं। आज उनके बेटे मुस्तफा की फिल्म 'मशीन' लॉन्च हो रही है, मुझे इस फिल्म के लिए कुछ और भी करने के लिए कहा होता तो मैं करता।' गाने से जुड़ी यादों को ताजा करते हुए अक्षय ने कहा, 'इस गाने से जुड़ी सभी यादें आज भी ताजा हैं। यह वही गाना है जिसने मेरी किस्मत में चार-चांद लगा दिए थे। मुझे उस साल इस गाने के कारण खूब शो मिले थे। इस गाने की वजह से पहली बार मुझे अवॉर्ड नाइट में परफॉर्म करने का मौका मिला था। मेरी जिंदगी में तीन चीजें खास हैं, पहली 'खिलाड़ी' शब्द, दूसरा 'मस्त-मस्त' गाना और तीसरा 'चुरा के दिल मेरा' गाना इन तीन चीजों ने मेरी लाइफ को एक शेप दिया।' गाने के अधिकार से जुड़ी बात बताते हुए अक्षय कहते हैं, 'यह गाना जिस म्यूजिक कंपनी के पास था उसके मालिक चंपक जैन से इस गाने की कई लोगों ने मांग की थी लेकिन उन्होंने कभी भी किसी को इस गाने के अधिकार नहीं दिए। आज जब अब्बाज-मस्तान ने उनसे यह गाना मांगा तो उन्होंने बिना न-नुकुर के उन्हें यह गाना दे दिया इसलिए आज मैं चंपक जैन को भी धन्यवाद देता हूं।' 22 साल पहले शूट हुए इस गाने की शूटिंग के दिनों को याद करते हुए अक्षय कहते हैं, 'मैंने और रवीना ने इस गाने के लिए कोई रिहर्सल नहीं किया था। हम जो भी स्टेप करते वह गाना शूट करने के थोड़ी देर पहले ही हमें सिखा दिया जाता था। हमने इस गाने को फिल्मालया स्टूडियो में शूट किया था, उन दिनों वैनिटी वैन नहीं होती थी बल्कि तैयार होने के लिए छोटे-छोटे रूम मिलते थे। इस गाने को हमने एक बार में 9 कैमरे के साथ शूट किया था। हमारी फिल्म के जो प्रड्यूसर थे वह शूटिंग के लिए दूसरों को कैमरा सप्लाई करते थे और उस दिन उन्होंने सारे कैमरे हमारे इस गाने में लगा दिए थे।' अबाज-मस्तान के बेटे मुस्तफा फिल्म 'मशीन' से बॉलिवुड में कदम रख रहे हैं ऐसे में अक्षय सलाह देते हुए कहते हैं, 'मेरी सलाह मुस्तफा को यही है कि हमेंशा प्रड्यूसर के ऐक्टर रहना क्योंकि यही सबसे जरूरी है, प्रड्यूसर जिंदा रहेगा तो आप भी जिंदा रहेंगे। आगे बढ़ने के लिए सेट पर हमेशा टाइम पर आना, अपनी शूटिंग तय समय से पहले खत्म करना और सबसे जरूरी सलाह अपने पर्सनल बिल जैसे शराब या पार्टी के बिल खुद भरना, फिल्म के प्रड्यूसर से अपना पर्सनल बिल नहीं भरवाना चाहिए।' अक्षय बताते हैं, 'मैं जब फिल्म इंडस्ट्री में आया था तो मुझे फिल्मों में लाने वाले प्रमोद चक्रवर्ती ने सलाह दी थी कि अपने पर्सनल बिल खुद भरना। क्योंकि उन दिनों मोबाइल फोन तो होते नहीं थे तो हम जिस भी होटल में जाते थे वहीं से लोगों को फोन करते थे और उसका पैसा फिल्म के प्रड्यूसर भरते थे।' जब अक्षय से पूछा गया कि उनके लिये कौन सी लड़की इन दिनों 'मस्त-मस्त' गर्ल है तो उन्होंने कहा, 'मैं इस समय और हमेंशा अपनी पत्नी ट्विंकल को कहूंगा कि 'तू चीज बड़ी है मस्त-मस्त...' वहीं इस मौके पर अक्षय ने रवीना टंडन का जिक्र भी किया, उन्होंने कहा, '22 साल पुरानी बात मुझे याद नहीं , मैं तो कल की बात भूल जाता हूं लेकिन हां, रवीना के साथ मैंने खूब काम किया है। पांच फिल्मों में साथ काम किया है, उनके साथ मेरे कई गाने सुपरहिट गाने रहे हैं जैसे 'टिप-टिप बरसा पानी', रवीना के साथ काम करना मेरे लिए बड़े सम्मान की बात थी।' अक्षय कुमार की हालिया रिलीज फिल्म 'जॉली एलएलबी 2' ने बॉक्स ऑफिस पर 100 करोड़ से ज्यादा की कमाई की। इन दिनों अक्षय अपनी रिलीज के लिए तैयार फिल्म 'टॉयलेट एक प्रेम कथा' के पोस्ट प्रॉडक्शन के काम में जुटे हैं। इस फिल्म में उनके साथ भूमि पेडनेकर मुख्य भूमिका में नजर आएंगी। फिल्म का निर्देशन श्री नारायण सिंह ने किया है। यह फिल्म 2 जून 2017 को सिनेमा घरों में प्रदर्शित होगी।
लॉस ऐंजेलिस ग्रैमी अवॉर्ड विजेता गायक अल जारो का 76 साल की आयु में निधन हो गया है। वह पॉप, रिदम ऐंड ब्लूज (अफ्रीकी-अमेरिकी संगीत) और जैज के लिए जाने जाते हैं। वेबसाइट 'एनवाईटाइम्स डॉट कॉम' के मुताबिक, गायक का 12 फरवरी को निधन हो गया। जारो की निधन की घोषणा उनके मैनेजर जो गॉर्डन ने की, जिन्होंने बताया कि वह थकान महसूस होने के कारण दो हफ्ते पहले अस्पताल में भर्ती थे। डॉक्टरों की सलाह पर उन्होंने अपने टूर की तारीख भी रद्द कर दी और टूर से रिटायरमेंट ले लिया। जारो ने 30 वर्ष की आयु के बाद पूर्णकालिक संगीत करियर को अपनाया। जारो ने हालांकि शुरुआत में जैज संगीत में छाप छोड़ी, लेकिन उन्होंने पॉप, गास्पेल, लैटिन और अन्य संगीत विधाओं पर भी काम किया। जारो ने तीन अलग श्रेणियों जैज, रिजम एंड ब्लूज और पॉप में छह ग्रैमी जीते। साल 1981 में उनका गीत 'वी आर इन दिस लव टुगेदर' बड़ा हिट साबित हुआ, जो बिलबोर्ड पॉप सिंगल चार्ट में 15वें पायदान पर रहा। उन्होंने सबसे पहले 1978 में ऐल्बम 'लुक टू द रेनबो' में सर्वश्रेष्ठ जैज गायन प्रस्तुति के लिए ग्रैमी जीता। टीवी सीरीज 'मून लाइटिंग' का थीम गीत भी जारो की ही देन थी, जिसमें उन्होंने ली होलड्रिज के लिए गीत लिखे। जारो की पहली शादी फिलीस हाल से हुई, हालांकि उनका तलाक हो गया। उनके परिवार में उनकी पत्नी, बेटा, दो भाई मार्शल व एपी और बहन रोज मैरी फ्रीमैन हैं। वेबसाइट के मुताबिक, जारो को 2010 में हृदय और सांस लेने में दिक्कत के कारण यूरोप का टूर रद्द करना पड़ा था। अस्पताल से आने के कुछ दिनों बाद ही उन्होंने एक साक्षात्कार में कहा था कि उनका स्वास्थ्य उतना गंभीर नहीं है, जैसा खबरों में कहा गया और मजाक में कहा कि मीडिया द्वारा तवज्जो मिलने से उन्हें पता चला कि वह एक मशहूर हस्ती हैं।
कपिल शर्मा जल्द ही अपने पुराने टीवी चैनल पर अपने हिट एपिसोड्स के साथ नजर आ सकते हैं। दरअसल, कलर्स पर उनके शो 'कॉमिडी नाइट्स विद कपिल' के कुछ पुराने हिट एपिसोड्स टेलिकास्ट किए जा रहे हैं। इससे कयास लगाए जा रहे हैं कि कपिल एक बार फिर जल्द ही अपने पुराने टीवी चैनल पर लौट सकते हैं। फिल्मी खबरें पढ़ें फेसबुक पर, लाइक करें यह पेज हालांकि, टीवी चैनल और कॉमिडियन कपिल शर्मा के बीच विवाद किसी से छिपा नहीं है। कपिल शर्मा के 'कॉमिडी नाइट्स विद कपिल' छोड़ने के दौरान दोनों पक्षों की ओर से कड़ी बयानबाजी हुई थी। NBT को और बेहतर बनाने के लिए सर्वे में हिस्सा लें, यहां क्लिक करें। सूत्रों के मुताबिक, बार्क की हालिया टीआरपी में चैनल अपने प्रतियोगी चैनलों से काफी पीछे चला गया है, इसलिए टीआरपी की रेस दोबारा आगे बढ़ने के लिए चैनल कपिल के साथ हुए मनमुटाव को किनारे रखते हुए उनके शो के हिट एपिसोड्स को फिर से टेलिकास्ट कर रहा है।
निर्देशक-निर्माता प्रकाश झा के प्रॉडक्शन हाउस के अंतर्गत बनी फिल्म 'लिपस्टिक अंडर माई बुर्का' को सेंसर बोर्ड की तरफ से सर्टिफिकेट न दिये जाने पर पूरे फिल्म जगत से बोर्ड के खिलाफ विरोध की आवाजें उठ रही हैं। रविवार की शाम शबाना आजमी और मनीष मल्होत्रा द्वारा आयोजित मिजवां फैशन शो में 'लिपस्टिक अंडर माई बुर्का' में मुख्य भूमिका निभा रही अभिनेत्री कोंकणा सेन शर्मा पहुंची। इस मौके पर जैसे ही उनकी फिल्म से जुड़े विवाद पर सवाल पूछा गया वैसे ही कोंकणा ने CBFC के खिलाफ खूब जहर उगला और बोर्ड पर कोंकणा का गुस्सा फूट पड़ा। गुस्से में कोंकणा ने CBFC को खूब खरी-खोटी सुनाई। कोंकणा सेन शर्मा ने कहा, 'इस मामले में मैं यह कहना चाहूंगी कि महिलाओं के लिए महिलाओं द्वारा ही उनकी कहानी कहने की बेहद जरुरत है। मेरे हिसाब से हमारी फिल्म की निर्देशिका अलंकृता श्रीवास्तव ने फिल्म 'लिपस्टिक अंडर माई बुर्का' में बेहतरीन निर्देशन किया है। सच बताऊं तो अब मैं बहुत ज्यादा परेशान हो गई हूं कि इस तरह की फिल्मों पर प्रतिबंध लग जाता है और दूसरी फिल्मों पर कोई प्रतिबंध नहीं लगता। मेरे हिसाब से तो किसी भी तरह की फिल्म में कोई बैन नहीं लगना चाहिए।' गुस्से में तमतमाई कोंकणा आगे कहती हैं, 'मुझे लगता है CBFC को सिर्फ सर्टिफिकेट देने का काम करना चाहिए। मुझे लगता है कि हमें सभी प्रकार की फिल्मों को देखना चाहिए और उन फिल्मों के विषय के बारे में खुलकर बात करना चाहिए।' कोंकणा ने कहा, 'पूरी फिल्म इंडस्ट्री CBFC के निर्णय के खिलाफ है, ऐसे में मुझे लगता कि CBFC बिना किसी कारण ही फिल्मों के सेंसर में रोक-टोक का काम करता है। वैसे ही इस प्रकार की फिल्मों को बनाने के लिए पैसे बड़ी मुश्किल से मिलते हैं। हमारे लिए यह बेहद दुर्भाग्यपूर्ण है कि इस तरह की फिल्मों को दुनिया भर में खूब सम्मान मिलता है लेकिन हमारे देश में उसी फिल्म को दर्शकों तक पहुंचाने में मुश्किल होती है। मुझे लगता है कि देश की जनता को किस तरह का सिनेमा देखना है यह अधिकार जनता के पास ही होना चाहिए।' इस तरह की फिल्मों को जनता तक कैसे पहुंचाया जाए यह पूछने पर गुस्साई कोंकणा कहती हैं, 'देखिए मुझे माफ करिए, इस बारे में मेरे पास कोई समाधान नहीं है। मुझे लगता है कि निर्देशक, निर्माता श्याम बेनेगल जी ने जो टीम बनाई है वह इन्ही सब मामलों में काम कर रही है। अब समय आ गया है पुराने बने गाइड-लाइन का अवलोकन और पुनः परीक्षण किया जाए और उन्ही लोगों को इस पद पर नियुक्त किया जाए जो इस काम को अच्छी तरह कर सकें।' डायरेक्टर अलंकृता श्रीवास्तव की इस फिल्म को बोर्ड ने यह कहकर सर्टिफिकेट देने से इनकार कर दिया है कि इसमें ऑडियो पॉर्नोग्रफी, सेक्शुअल सीन और गाली-गलौज वाले शब्द हैं। फिल्म में रत्ना पाठक शाह, कोंकणा सेन शर्मा, विक्रांत मैसी, अहाना कुमरा, प्लाबिता बोरठाकुर और शशांक अरोड़ा जैसे कलाकारों ने काम किया है। फिलहाल फिल्म की ट्राइब्यूनल में समीक्षा की जा रही है।
रिऐलिटी टीवी स्टार किम कार्डेशियन ने अपनी बेटी नॉर्थ के लिए अपने कुछ कपड़े और जूलरी रखे हैं। किम को अपने पति कान्ये वेस्ट से तीन वर्षीय बेटी नॉर्थ और 14 महीने का बेटा सैंट है। मिरर डॉट कॉम के रिपोर्ट के मुताबिक, स्नैपचैट के विडियो सीरीज में उन्होंने यह बात कही। उन्होंने विडियो में कहा, 'मैंने अब तक जो भी पहना है, उसका संग्रह बनाने वाली हूं। क्या आपको याद है, मैंने प्रिंस के कॉन्सर्ट में क्या पहना था?' उन्होंने कहा, 'मैं इन सब को याद के तौर पर अपनी बेटी के लिए रखती हूं।' नॉर्थ को भी विडियो में सुना जा सकता था। किम ने विडियो में कहा, 'क्या तुम्हें ये जूते पसंद हैं? मैं इन्हें तुम्हारे लिए रख रही हूं।' नॉर्थ ने कहा, 'हां, लेकिन मॉम मुझे पॉटी जाना है।' किम के कपड़े छुपाने की गुप्त जगह होने की खबर आने पर उन्होंने अपनी वेबसाइट पर बहुत सारी चीजें शेयर की, जो उनके बहुत सारे प्रशंसक नहीं जानते हैं। उन्होंने कहा, 'मेरे माथे पर एक काला तिल है, जिसे मैंने तीन बार हटाया है और यह त्वचा के रंग का हो गया है। सबको लगता है यह पिंपल है।'
लोकप्रिय पौराणिक धारावाहिक 'सिया के राम' में सीता का किरदार निभा रहीं ऐक्ट्रेस मदिराक्षी भद्रकाली के अवतार में दिखाई देंगी। 'सिया के राम' में सीता अलग अंदाज में दिखाई देंगी। शो में यह किरदार आशीष शर्मा निभा रहे हैं। मदिराक्षी ने कहा, 'सिया के राम' में रामायण के विभिन्न अनदेखे पहलुओं को दिखाया जा रहा है, जबकि लोग सीता के बारे में स्वयंवर से जानते हैं। 'सिया के राम' में उनके जन्म से लेकर वनवास जाने के बारे में दिखाया गया है।' उन्होंने कहा, 'दर्शकों को सीता की अनकही कहानी देखने को मिलेगी। इसमें सीता का अलग अंदाज देखने को मिलेगा। सीता भद्रकाली अवतार रावण को मारने के लिए धारण करेंगी, जो राम को मारना चाहता है।' मदिराक्षी ने कहा कि सीता के नए अवतार की शूटिंग उनके लिए बेहद चुनौतीपूर्ण थी। उन्होंने कहा, 'मैंने अपना स्टैमिना बढ़ाने के लिए जिम में काफी मेहनत की है, क्योंकि इस सीक्वेंस में अधिक उर्जा की जरूरत थी। पूरे शरीर को काले रंग में रंगने के लिए तीन घंटे से ज्यादा का समय लगा।' 'सिया के राम' का प्रसारण टेलिविजन चैनल स्टार प्लस पर होता है। रामायण की यह कहानी सीता के नजरिए से दिखाई जा रही है।
ऐक्टिंग और नृत्य कौशल के लिए मशहूर अभिनेता टाइगर श्रॉफ सिंगिंग रिऐलिटी शो 'द वॉयस इंडिया किड्स' में गाते हुए नजर आए। यह सब अयात शेख नामक प्रतियोगी की वजह से हुआ, जब 'हीरोपंती' के ऐक्टर श्रॉफ मंच पर पहुंचे। सेट से एक सूत्र ने कहा, 'टाइगर अयात की प्रस्तुति से काफी प्रभावित थे। उन्होंने मंच पर आगे जाकर अयात के लिए 'सब तेरा' गाया। दर्शक टाइगर के नृत्य कौशल के बारे में पहले से जानते हैं और यहां उन्हें उनका नया कौशल देखने को मिला।' NBT को और बेहतर बनाने के लिए सर्वे में हिस्सा लें, यहां क्लिक करें। टाइगर, टेलिविजन चैनल ऐंड टीवी पर अपनी नई फिल्म 'अ फ्लाइंग जट्ट' के प्रचार के लिए पहुंचे।
59वें ग्रैमी अवॉर्ड की रात ब्रिटेन की सिंगर अडेल के नाम रही, जिन्होंने तीन सबसे महत्वपूर्ण पुरस्कार 'ऐल्बम ऑफ द इयर', 'रेकॉर्ड ऑफ द इयर' और 'सॉन्ग ऑफ द इयर' अपने नाम किए। दिल को छू लेने वाला पल तब आया जब अडेल ने 'ऐल्बम ऑफ द इयर' के लिए मिले अवॉर्ड को बियॉन्से के साथ शेयर करने के लिए उसे दो टुकड़ों तोड़ डाला और कहा कि बियॉन्से इस पुरस्कार की उचित हकदार हैं। 'हलो' सिंगर अडेल को जिन पांच कैटिगरी में नामित किया गया था उन्हें उन सभी में जीत हासिल हुई, इसमें बेस्ट पॉप सोलो परफॉर्मेंस और बेस्ट वोकल ऐल्बम शामिल हैं। अडेल को अपने स्टूडियो ऐल्बम '25' के लिए अवॉर्ड लेते हुए हैरानी हुई, क्योंकि उन्हें लग रहा था कि यह अवॉर्ड बियॉन्से अपने ऐल्बम 'लेमनेड' के लिए ले जाएंगी और इसलिए आखिरकार उन्होंने अपने इस अवॉर्ड को दो भागों में तोड़कर अपनी चहेती सिंगर बियॉन्से से शेयर किया। वहां मौजूद हर किसी की आंखें नम थीं। adele अडेल ने बियॉन्से से कहा, 'हम सभी कलाकार आपके फैन हैं। आप हमारे लिए रौशनी हैं। मेरी क्वीन मेरी आदर्श, क्वीन भी। मैं आपका सम्मान करती हूं।' adele हालांकि, बियॉन्से के ऐल्बम 'लेमनेड' का नामांकन 9 कैटिगरी में किया गया था, लेकिन उन्हें केवल दो कैटिगरी- बेस्ट अर्बन कंटेंम्प्ररी ऐल्बम और बेस्ट म्यूजिक विडियो से ही संतोष करना पड़ा।
70वें ब्रिटिश अकैडमी फिल्म अवॉर्ड्स (बाफ्टा) में 'लायन' फिल्म के लिए बेस्ट को-स्टार का पुरस्कार जीतने के बाद ब्रिटिश भारतीय ऐक्टर देव पटेल की आश्चर्यजनक प्रतिक्रिया इस समारोह के सबसे आकर्षक पलों में से एक थी। 26 वर्षीय पटेल जब ट्रोफी लेने मंच पर पहुंचे तो उन्होंने भारत के अपने लिटिल को-स्टार सनी पवार को श्रेय देकर खूब तालियां बटोरी। गार्थ डेविस के निर्देशन वाली इस फिल्म में पटेल ने सरू ब्रायर्ली नाम के व्यक्ति की भूमिका निभाई है, जिसे बचपन में गोद लिया गया था और वह गूगल नक्शों के जरिए भारत में अपने परिवार को खोजने की कोशिश करता है। पटेल ने ट्रोफी लेने के बाद कहा, 'वाह यह अभी हुआ। यह काफी शानदार है।' पटेल ने अपने माता-पिता और टीम का आभार जताते हुए कहा, 'यह फिल्म परिवार, प्यार के बारे में है जो सीमाओं, नस्ल, रंग और किसी भी चीज से आगे है। आपलोग मेरी शक्ति हो।' पटेल ने जैसे ही फिल्म में सरू के बचपन का किरदार निभाने वाले पवार का जिक्र किया तो पूरा हॉल तालियों की गड़गड़ाहट से गूंज उठा। ब्रिटिश अभिनेता ने कहा, 'मैं धन्यवाद कहना चाहता हूं लिटिल सनी पवार को, जिसने बेहद आत्मविश्वास के साथ यह फिल्म की। वह सच में एक स्टार है। गार्थ डेविस को, जो एक अद्भुत निर्देशक हैं और जीवन भर मेरे दोस्त रहने वाले हैं और मेरी बेहतरीन टीम को, जो इस भारतीय लड़के को इस कड़ी मेहनत वाली इंडस्ट्री में लेकर आए। आप लोग मेरे हीरो हो। मैं बहुत आभारी हूं।' पटेल ने अपनी पहली फिल्म 'स्लमडॉग मिलयेनियर' से दुनियाभर में पहचान बनाई थी। उन्हें इस वर्ष 'लायन' फिल्म के लिए ऑस्कर में भी नामांकित किया गया है। कई लोगों ने इस फिल्म में उनकी भूमिका को अब तक का सबसे बेहतरीन प्रदर्शन बताया है।
बॉलिवुड ऐक्ट्रेस शिल्पा शेट्टी कुंद्रा का योग से लगाव तो हम सभी जानते हैं, लेकिन उनका यह लगाव बच्चों के डांस रिऐलिटी शो 'सुपर डांसर' में भी देखने को मिला, जब ऐलिमिनेशन राउंड के दौरान उन्होंने बच्चों से योग कराया। प्रॉडक्शन हाउस के सूत्र के अनुसार, शिल्पा के लिए ऑडिशन राउंड में बच्चों को ऐलिमिनेट करना बेहद मुश्किल था। एक मां होने के नाते वह बच्चों को रोते हुए या दुखी नहीं देख सकती, इसीलिए तनाव दूर करने के लिए उन्होंने ऐलिमिनेशन राउंड में योग सेशन कराया। शिल्पा सोनी चैनल पर आने वाले इस शो में गीता कपूर और अनुराग बसु के साथ जज के तौर पर नजर आने वाली हैं। यह डांस रियलिटी शो 10 सितंबर से प्रसारित होगा।
'बिग बॉस 10' को लेकर चर्चा जोरों पर है। 'कॉन्ट्रोवर्सी' पर बेस्ड इस रिऐलिटी शो के कंटेस्टंट्स के चुनाव का आधार भी यही है। अब खबर है कि भूमाता ब्रिगेड और उसकी संस्थापक तृप्ति देसाई भी इस शो में शामिल हो सकती हैं। समाचार एजेंसी एएनआई ने ट्वीट कर बताया है, 'भूमाता ब्रिगेड लीडर तृप्ति देसाई को रिऐलिटी शो 'बिग बॉस 10' में आने का ऑफर मिला है।' इनके अलावा, 'बिग बॉस' के इस सीजन के लिए जिन कंटेस्टंट्स के नाम सामने आए हैं वे हैं शाइनी आहूजा, सना (कुछ कुछ होता है फेम की अंजलि), राहुल राज, राधे मां, कबीर बेदी, राज महाजन, अरमान (रणबीर कपूर के कजिन), सुनील ग्रोवर, नक्षत्र भागवे। Bhumata Brigade leader Trupti Desai gets offer to participate in reality show Bigg Boss 10. — ANI (@ANI_news) September 12, 2016 बता दें कि शनि शिगणापुर मंदिर में महिलाओं को प्रवेश करने और उन्हें पूजा की अनुमति मिलने के पीछे सबसे अहम योगदान तृप्ति देसाई का है। महिलाओं के अधिकार के लिए तृप्ति हवालात तक गईं। तृप्ति को पिछले साल दिसंबर में शनि मंदिर में प्रवेश करने से रोका गया, जिसके बाद 26 जनवरी 2016 को उनकी अगुवाई में करीब 500 महिलाओं ने मिलकर शनि मंदिर में बरसों से चली आ रही इस परंपरा को तोड़ने के लिए आगे बढ़ीं। आखिरकार 8 अप्रैल 2016 को शनि मंदिर ट्रस्ट ने स्वयं तृप्ति देसाई को पूजा के लिए आमंत्रित किया।
फैन्स भले ही टीवी की दुनिया के मशहूर प्रेमी जोड़े दीपिका कक्कड़ और शोएब इब्राहिम की शादी का बेसब्री से इंतजार कर रहे हों, लेकिन ऐक्ट्रेस का कहना है कि उनकी शादी की अभी कोई तारीख तय नहीं हुई है क्योंकि उनके प्रेमी शोएब ने अभी तक उनके सामने औपचारिक तौर पर शादी का प्रस्ताव नहीं रखा है। इन दोनों की मुलाकात तीन साल पहले टीवी धारावाहिक 'ससुराल सिमर का' में काम करने के दौरान हुई थी और उसके बाद ही दोनों के बीच प्यार की शुरुआत हुई। इस साल की शुरुआत में ही दोनों ने अपने रिश्तों को सबके सामने स्वीकारा था। 30 वर्षीय अदाकारा ने कहा कि वह खुश हैं कि उन्होंने एक-दूसरे के सामने अपनी भावनाओं का इजहार आखिरकार कर दिया है। दीपिका ने कहा, 'नहीं...शोएब ने अभी तक मेरे सामने शादी का प्रस्ताव नहीं रखा है। हमें पता है कि लोग काफी उत्सुक हैं, लेकिन मुझे नहीं पता कि वह कब मुझसे शादी के बारे में पुछेंगे। मुझे इसके लिए उन्हें आगाह करना होगा।' दीपिका अभी भी टीवी धारावाहिक 'ससुराल सिमर का' का हिस्सा हैं, जबकि 29 वर्षीय शोएब ने दो साल इसमें काम करने के बाद 2013 में यह धारावाहिक छोड़ दिया था। छोटे पर्दे पर दोनों की जोड़ी प्रशंसकों के बीच काफी मशहूर थी।
अपने ऐल्बम 'लेमोनेड' के लिए 59वें एनुअल ग्रैमी अवॉर्ड्स में बेस्ट अर्बन कंटेम्प्ररी ऐल्बम का पुरस्कार जीतने वाली बियॉन्से ने मंच पर प्रभावशाली भाषण दिया। उनके भाषण का विषय था 'हर जाति के हर बच्चे को सशक्त' बनाना। बियॉन्से ने अपने पति जय ज़े और बेटी ब्लू आईवी के साथ उन सभी लोगों का आभार व्यक्त किया जिन्होंने दक्षिणी सभ्यता को गहराई और खूबसूरती से पेश किया है। उन्होंने मंच पर कहा, 'तकलीफ और दुख हम सभी झेलते हैं और आमतौर पर इसके बाद हम कुछ नहीं सुनते। फिल्म और ऐल्बम बनाने का मेरा उद्देश्य अपने काम के जरिए हमारी तकलीफों, हमारे संघर्षों, हमारे जीवन के अंधेरों और हमारे इतिहास को आवाज देना है ताकि हम उन मुद्दों का सामना कर सकें जो हमें असहज करते हैं।' Beyonce-perform-in-Grammy बियॉन्से ने हाल ही में घोषणा की थी कि वह गर्भवती हैं और दो जुड़वां बच्चों की मां बनने वाली हैं। उन्होंने कहा, 'मेरे लिए मेरे बच्चों को ऐसी छवियां दिखाना जरूरी है, जिससे उनकी खूबसूरती बयां होती हो ताकि वह एक ऐसी दुनिया में बड़े हो सकें जहां जब वह आईने में देखें तो पहले अपने परिवार की नजर से देख सकें। इसके अलावा दि सुपर बॉउल, दि ओलिंपिक, दि व्हाइट हाउस और ग्रैमी के जरिए देख सकें, खुद को देख सकें और इस पर उन्हें कोई संदेह न रहे कि वे खूबसूरत हैं, समझदार हैं और समक्ष हैं।' बियॉन्से ने कहा, 'यह कुछ ऐसा है जो मैं हर जाति के बच्चे के लिए चाहती हूं। मुझे लगता है कि यह जरूरी है कि हम बीते वक्त से सीखें और गलतियां दोहराने की अपनी प्रवृत्तियों को पहचानें।'
अभिनेत्री प्रियंका चोपड़ा की मां मधु चोपड़ा इन दिनों अपने होम-प्रॉडक्शन में बन रही रीजनल फिल्मों को लेकर बेहद ऐक्टिव हैं नवभारतटाइम्स डॉट कॉम से हुई विशेष बातचीत में मधु चोपड़ा ने अपने होम-प्रॉडक्शन और प्रियंका चोपड़ा से जुड़े तमाम सवालों के जवाब दिए। अभिनेत्री दीपिका पादुकोण और प्रियंका चोपड़ा इन दिनों हॉलिवुड की फिल्म में काम कर रहे हैं, ऐसे में दोनों की खूब तुलना की जाती है। मधु चोपड़ा कहती हैं, 'दीपिका और प्रियंका की कोई तुलना नहीं होनी चाहिए दोनों को मिलकर काम करना चाहिए। दोनों बहुत अच्छा काम कर रहीं हैं। मैंने दीपिका की फिल्म 'xxx' देखी थी और मुझे फिल्म बहुत अच्छी लगी थी, फिल्म में दीपिका का काम अच्छा था।' मधु कहती हैं, 'पहले मैं प्रियंका की शादी को लेकर बहुत चिंता करती थी और बेहद परेशान रहती थी लेकिन अब मुझे प्रियंका की शादी की चिंता नहीं सताती है। अब वह खुद तय करेगी उसे अपनी शादी कब करनी है।' मधु कहती हैं, 'मैं पहले जब भी कभी प्रियंका के अफेयर की खबरे पढ़ती थी तो अपसेट हो जाती थी लेकिन प्रियंका ने भरोसा दिलाया है की जब भी कुछ ऐसा होगा तो सबसे पहले वह मुझे बताएगी, तब से मैंने इस बारे में भी सोचना बंद कर दिया है।' इन दिनों मधु चोपड़ा अपनी होम-प्रॉडक्शन की फिल्मों से जुड़ा पूरा कारोबार खुद संभाल रही हैं वह कहती हैं, 'प्रियंका के साथ न रहने से जाहिर है काम की जिम्मेदारी बहुत बढ़ गई है। अब काम करते समय प्रियंका के नाम का भी ध्यान रखना पड़ता है ताकि मेरे किसी भी काम से प्रियंका का नाम न खराब हो।' अपने प्रॉडक्शन में काम-काज के तरीकों पर बात करते हुए मधु बताती हैं, 'अब प्रॉडक्शन का सारा काम मैं देखती हूं लेकिन यह पूरा सेटअप और टीम प्रियंका ने तैयार किया है। मैं किसी भी क्रिएटिव काम में दखल नहीं देती हूं। किसी भी फिल्म के सेट पर सिर्फ एक बार जाती हूं। मुझे लगता है कि टीम को काम करने की आजादी देने की वजह से ही हमारी फिल्में अच्छी बनी हैं। हम रीजनल फिल्मों के लिए अच्छी कहानी को तवज्जो देते हैं।' मधु कहती हैं, 'जब भी प्रियंका घर आती है तो मैं सबसे पहला सवाल यही पूछती हूं कि खाना खाओगी बेटा। प्रियंका अब पहले जैसी नहीं रही अब वह खिलखिलाती नहीं है वह अब अचीवमेंट के बोझ और प्रेशर में है, उसकी जिम्मेदारी बहुत बढ़ गई है।' इन दिनों प्रियंका अपनी हॉलिवुड फिल्म 'बेवॉच' के पोस्ट प्रॉडक्शन के काम में बिजी हैं। यह फिल्म मई महीने में रिलीज होगी।
लॉस एंजिलिस आॅस्कर विजेता अभिनेत्री मेरिल स्ट्रिप ने अमेरिका के राष्ट्रपति डॉनल्ड ट्रंप को हाल में उन्हें लेकर की गई टिप्पणी पर प्रतिक्रिया देते हुए कहा, ‘हां, मैं बेहद अहंकारी और अधिक दिखावा करने वाली अभिनेत्री हूं।’ गौरतलब है कि अमेरिकी राष्ट्रपति ने मेरिल को अहंकारी और दिखावा करने वाली अभिनेत्री कहा था। पिछले महीने 67 वर्षीय इस अभिनेत्री ने गोल्डन ग्लोब्स पुरस्कार समारोह में ‘सेसिल बी डेमिले अवॉर्ड’ लेने के दौरान अपने भाषण में अमेरिका के राष्ट्रपति की परोक्ष रुप से जमकर आलोचना की थी। उन्होंने अमेरिकी राष्ट्रपति का नाम लिए बगैर उनके विभाजनकारी बयानों की आलोचना करते हुए आगाह किया था कि कुछ ताकतवर लोग ‘दूसरों को धमकाने के लिए’ अपने पद का इस्तेमाल कर रहेे हैं। बाद में स्ट्रिप की टिप्पणी पर प्रतिक्रिया देते हुए ट्रम्प ने ट्वीट किया था, ‘मेरिल स्ट्रिप हॉलीवुड की बेहद अहंकारी अभिनेत्री हैं और वह मुझे जानती तक नहीं फिर भी बीती रात गोल्डन ग्लोब्स में उन्होंने मेरी आलोचना की।’ ‘हॉलीवुड रिपोर्टर’ के अनुसार, मानवाधिकार अभियान के ‘2017 ग्रेटर न्यूयार्क गाला डिनर’ के दौरान अभिनेत्री ने एक बार फिर ट्रंप पर निशाना साधा। उन्होंने कहा, ‘हां, मैं बहुत अहंकारी और बहुत दिखावा करने वाली हूं और इस वक्त तो सबसे अधिक अभद्र बर्ताव करने वाली अभिनेत्री हूं जो अपनी पीढ़ी का फुटबॉल पसंद करती है। लेकिन क्या इसी वजह से तो आपने मुझे यहां नहीं बुलाया है... ठीक कह रही हूं न?’ स्ट्रिप को इस दौरान उनके अभिनय करियर और कई वर्ष से एलजीबीटी समुदाय का समर्थन करने के लिये सम्मानित किया गया था।
पॉप सिंगर मडॉना ने मलावी से दो जुड़वां लड़कियों को गोद लेने की पुष्टि की है। उन्होंने कहा है, 'मुझे बहुत खुशी है कि अब वे हमारे परिवार का हिस्सा बन गई हैं।' मडॉना ने अफ्रीकी देश से पहले ही दो बच्चे गोद ले रखे हैं। डेविड को उन्होंने वर्ष 2006 में और मर्सी को वर्ष 2009 में गोद लिया था। 58 वर्षीय सिंगर पिछले ही महीने एक अदालत में पेश हुई थीं जहां उन्होंने दो नन्ही लड़कियों को गोद लेने संबंधी आवेदन दिया था। उन्होंने इंस्टाग्राम पर जुडवां बहनों की तस्वीर डाली है और बताया है कि अब गोद लेने की प्रक्रिया पूरी हो चुकी है तथा लड़कियां अब उनके परिवार का हिस्सा हैं। उन्होंने मीडिया से इस दौरान उनकी निजता का सम्मान करने का अनुरोध किया तथा दोस्तों एवं परिजन का आभार व्यक्त किया। दो हफ्ते से भी कम समय पहले मडॉना ने उन खबरों से इनकार किया था जिनमें कहा गया था कि उन्होंने मलावी से और बच्चों को गोद लेने का आवेदन दिया है।
नई दिल्ली अमेरिकी पॉप सिंगर और ऐक्टर जस्टिन टिम्बरलेक इस महीने के अंत में होने वाले ऑस्कर सेरिमनी में चुपके से अल्कोहल ले जाने की योजना बना रहे हैं। टिम्बरलेक (36) फिल्म ‘ट्रॉल्स’ में अपने गाए हुए गाने ‘कान्ट स्टॉप द फीलिंग’ के लिए पहली बार ऑस्कर पुरस्कार के लिए नामित हुए हैं। डॉल्बी थिअटर का बार समारोह स्थल के बाहर स्थित है और ऑडिटोरियम के अंदर अल्कोहल पीने की सुविधा नहीं है, इसलिए गायक अपने साथ फ्लास्क में अल्कोहल भरकर ले जाना चाहते हैं। अकादमी पुरस्कार समारोह में लंच की योजना के बारे में 36 वर्षीय टिम्बरलेक ने वेबसाइट ‘हॉलीवुड रिपोर्टर डॉट कॉम’ को बताया, ‘हम चुपके से फ्लास्क ले जाने की कोशिश करेंगे।’ इससे पहले टिम्बरलेकर ने कहा था कि वह सर्वश्रेष्ठ मूल गीत की श्रेणी में नॉमिनेट किए जाने से बहुत खुश हैं क्योंकि लोगों ने उनके गीत को काफी बेहतरीन रेस्पॉन्स दिया। उन्होंने कहा, ‘मैं वास्तव में आभारी हूं। मुझे लगता है कि मैं इस गाने को मिली लोगों की प्रतिक्रिया से पूरे साल उत्साहित रहा।’ ऑस्कर समारोह 26 फरवरी को आयोजित होगा।
