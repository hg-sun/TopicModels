ऐल्काटेल ने नया स्मार्टफोन लॉन्च किया है जिसमें 4 कैमरे हैं। दरअसल Flash नाम के इस स्मार्टफोन के फ्रंट में भी ड्यूल कैमरा सेटअप है और बैक में भी। जानें, क्या खास है इसमें... ऐल्काटेल फ्लैश के बैक कैमरा सेटअप में 13 मेगापिक्सल के दो सेंसर लगे हैं। फ्रंट कैमरे में एक सेंसर 8 मेगापिक्सल है और दूसरा 5 मेगापिक्सल। दोनों कैमरा सेटअप्स में ड्यूल 6P लेंस, ड्यूल f/2.0, ड्यूल टोन फ्लैश और PDAF के साथ क्लोज़ लूप है। ऐल्काटेल फ्लैश ऐंड्रॉयड 6.0 मार्शमैलो पर रन करता है। इसमें 5.5 इंच का फुल HD IPS डिस्प्ले है जिसका रेजलूशन 1080x1920 पिक्सल्स है। पिक्सल डेन्सिटी 401ppi है। डिवाइस में डेका-कोर मीडियाटेक हीलियो X20 प्रोसेसर के साथ 3GB रैम लगी है। स्मार्टफोन की इंटरनल मेमरी 32 जीबी है और 128 जीबी तक का माइक्रोएसडी कार्ड इसमें लगाया जा सकता है। कनेक्टिविटी की बात करें तो Alcatel Flash वाई-फाई, ब्लूटूथ, 4G LTE, जीपीएस और यूएसबी टाइप-सी सपॉर्ट करता है। इसमें 3.5mm जैक है या नहीं, लिस्टिंग से यह पता नहीं चल पाया है। स्मार्टफोन में 3100 mAh बैटरी है, जिसे रिमूव नहीं किया जा सकता। 152.6x75.4x8.7mm डायमेंशंस वाले इस स्मार्टफोन का वजन 155 ग्राम है। इस स्मार्टफोन की कीमत क्या है, इस बारे में अभी कोई जानकारी नहीं दी गई है। CNET की रिपोर्ट के मुताबिक कंपनी का कहना है कि यह स्मार्टफोन जॉर्डन और सऊदी अरब में ही बिकेगा।
रिलायंस जियो को टक्कर देने के लिए आइडिया सेल्युलर ने अपने पोस्टपेड ग्राहकों के लिए नया आॅफर लाया है। आइडिया प्रतिदिन 1 जीबी 4जी डेटा देगा। इस नये पोस्टपेड प्लान की कीमत महज 300 रुपये प्रति महीना है। यह प्लान सब्सक्रिप्शन के शुरुआती तीन महीनों के लिए ही उपलब्ध है।
जियोनी की नई A सीरीज में सेल्फी पर फोकस है। मेटल बॉडी वाले इस फोन से चाइनीज कंपनी मिडल सेगमेंट में सेल्फी फोन को लेकर हो रहे कड़े मुकाबले में अपना दावा पेश किया है। हमने फोन को हफ्ते भर इस्तेमाल किया और पता लगाया ओवरऑल पैकेज में है कितना दम। स्पेसिफिकेशंस: 5.5 इंच फुल एचडी डिस्प्ले, 4जीबी रैम, 64 जीबी रॉम, ऑक्टा कोर 2 GHz प्रोसेसर, 4010 mAh बैटरी, ऐंड्रॉयड नॉगट, दाम: 19,990 रुपये। बार्सिलोना में मोबाइल वर्ल्ड कांग्रेस में जियोनी के प्रेजिडेंट विलियम लू से हमने पूछा था कि मोबाइल मार्केट में अभी सबसे डिफाइनिंग फीचर क्या होने जा रहा है, तो जवाब था कैमरा। एमडब्ल्यूसी में उन्होंने जब Gionee A1 को लॉन्च किया तो सबसे ज्यादा तवज्जो इसके कैमरा एक्सपीरियंस पर ही थी। 16 मेगापिक्सल का सेल्फी कैमरा और 13 मेगापिक्सल का रियर। ए1 में फ्रंट कैमरे के साथ फोकस भी दिया गया है, ओपो और वीवो जैसे प्लेयर जहां ड्यूल लेंस पर दांव लगा रहे हैं। जियोनी ने इसे सिंपल रखा और एक अच्छे लेंस वाला फ्रंट कैमरा दिया है।' A1 के फ्रंट कैमरे के रिजल्ट काफी अच्छे हैं, पिक्चर डीटेल हों या कलर रिप्रोडक्शन। वाइड ऐंगल लेंस से ज्यादा लोगों को सेल्फी में शामिल करने के नतीजे भी कंपटीशन के मुकाबले अच्छे हैं। कम रोशनी में फ्लैश मदगदगार होता है। बैक कैमरा 13 मेगापिक्सल का है, ठीक रोशनी में तस्वीरें बेहतर हैं लेकिन कम रोशनी में हमने थोड़े डिस्टरबेंस देखे। A1 में आपको पिक्चर मोड बहुत मिलेंगे, फेस ब्यूटी के अलावा टाइम लैप्स, स्लो मोशन, जीआईएफ, पिकनोट, स्कैनर, कार्ड स्कैनर, ट्रांसलेशन जैसे मोड ऑटो इनबिल्ट मिलते हैं। कैमरा फोन का पूरा पैकेज इसमें समेटा गया है। फोन का डिजाइन और बिल्ट प्रीमियम लुक्स वाला है, मेटल बॉडी में यह थोड़ा वनप्लस जैसा दिखता है, फिंगरप्रिंट सेंसर भी उसी की तर्ज पर फ्रंट में है। पावर और वॉल्यूम बटन दोनों ही दाईं तरफ हैं। फोन की बॉडी पर ऊपर और नीचे भी वनप्लस 3 की तरह सिल्वर रिम है। हालांकि नीचे दो साउंड ग्रिल दिए हैं जिससे ईयरफोन का जैक ऊपर की तरफ चला जाता है। दिखने में ये अच्छा लगता है और 5.5 इंच डिस्प्ले साइज का फोन होते हुए भी बड़ा और भारी फील नहीं होता। 4010 मिली एंपियर की तगड़ी बैटरी है जो इसके साथ आने वाले खास फास्ट चार्जर से काफी जल्दी चार्ज हो जाती है और हेवी इसेतमाल पर भी अच्छा आउटपुट देती है। यूएसबी सी टाइप चार्जर की कमी खलती है जब अच्छे फोन इसी से लैस हो कर आ रहे हैं। 4जीबी रैम, और 64 जीबी रैम के साथ 2 गीगा हर्त्ज के हीलियो पी10 प्रोसेसर के साथ आता है, हेवी गेमिंग और मल्टी टास्किंग में हमें हीटिंग या लैग की शिकायत नहीं मिली। फोन की परफॉरमेंस स्मूद है। मेमरी बढ़ाने का ऑप्शन है। लेटेस्ट ऐंड्रॉयड नॉगट पर आधारित अमीगो ओएस काफी रोचक है और पर्सनलाइजेशन का स्कोप है। नतीजा 19,990 रुपये में कई लोगों को यह फोन महंगा लग सकता है, लेकिन अपने डिजाइन, कैमरा और बैटरी जैसे फीचर यह इस रेंज में दमदार ऑप्शन है। हालांकि इससे कम दाम में मोटो जी5 प्लस जैसे हैंडसेट हैं जो काफी कुछ ऐसे ही फीचर दे रहे हैं।
ओपो ने मोबाइल फोन में अपना फोकस शुरू से ही सेल्फी पर रखा है और बाकियों से कुछ एक्स्ट्रा देने को तवज्जो दी। अब चूंकि मेगापिक्सल और फ्रंट फ्लैश कॉमन फीचर हो गए हैं तो ओपो ने अपने नए फोन Oppo F3 Plus में फ्रंट कैमरा में ड्यूल लेंस ला दिए हैं। सेल्फी में ये फीचर कितना असरदार है, हमने पता लगाया इस रिव्यू में। स्पेसिफिकेशंस: 6 इंच फुल एचडी, गरिला ग्लास 5 प्रोटेक्शन, 4 जीबी रैम, 64 जीबी स्टोरेज, ड्यूल सिम, स्नैपड्रैगन 653 प्रोसेसर, ऐंड्रॉयड 6.0 आधारित कलर ओएस 3.0, 16 मेगापिक्सल बैक कैमरा, 16 + 8 मेगापिक्सल फ्रंट कैमरा, 4000 mAh बैटरी, दाम 30,990 रुपये। कैमरा एफ3 प्लस फ्रंट में दो लेंस वाले सेल्फी कैमरे के साथ आता है। ड्यूल लेंस हमने वीवो के वी5 प्लस में भी देखा था लेकिन वहां उसका मकसद फोटो में डेप्थ लाने का था। एफ3 प्लस में दो लेंस हैं, एक 16 मेगापिक्सल का मेन लेंस और 8 मेगापिक्सल का सेकंडरी लेंस। सेकंडरी कैमरा 120 डिग्री वाइड ऐंगल लेंस का है। यानी जब आप इस फोन के कैमरा फीचर में जाकर सेल्फी मोड ऐक्टिव करते हैं तो ये आपको दो ऑप्शऩ देता है, खुद की सेल्फी लेनी है तो 16 मेगापिक्सल का मेन कैमरा ऐक्टिव होता है लेकिन आप अगर ज्यादा बड़े बैकग्राउंड को या कई लोगों के ग्रुप वाली सेल्फी लेना चाहते हैं जिसमें ज्यादा से ज्यादा लोग तस्वीर में फिट आ जाएं तो कैमरा बटन के नीचे ग्रुप के आइकॉन पर क्लिक कर इस मोड को ऐक्टिव कर सकते हैं। Oppo F3 Plus का फ्रंट कैमरा अपनी इस खूबी की वजह से लाजवाब है और कई लोगों को काफी पसंद आएगा। तस्वीरों की क्वॉलिटी भी अच्छी है और पिक्सल टूटने जैसी शिकायत नहीं मिली जो कई बार अच्छे कैमरा फोन के फ्रंट कैमरे को लेकर भी आती रही हैं। कलर रिप्रोडक्शन भी काफी सटीक है। फ्लैश नहीं दिया गया है लेकिन आप फ्लैश मोड में जाकर तस्वीर लेते हैं तो यह वाइट स्क्रीन की लाइट से इसका इफेक्ट लेता है, हालांकि इसमें तस्वीर लेने की स्पीड पर असर पड़ता है। ऐसा भी कुछ मौकों पर हमने पाया कि फ्लैश मोड ऑफ करने से कुछ तस्वीरों में ओवर एक्सपोजर आया। ब्यूटी सॉफ्टवेयर से लैस है। फ्रंट कैमरा 16 मेगापिक्सल का है एफ 1.7 अपर्चर के साथ और सोनी IMX398 सेंसर से लैस है। फ्रंट कैमरा के रिजल्ट भी हमें अच्छे मिले, नैचरल रोशनी में भी और कम रोशनी में भी, हालांकि बाद की सिचुएशऩ में तस्वीरें डीटेल कायम नहीं रख पाती हैं। चूंकि ओपो का पूरा फोकस कैमरा एक्सपीरियंस पर है, इसलिए लोगों की उम्मीद के हिसाब से इसमें और सुधार की गुंजाइश रहेगी। टाइमलैप्स, पैनारोमा के भी फीचर हैं। डिजाइन और डिस्प्ले यह 6 इंच डिस्प्ले वाला फोन है, साइज काफी बड़ा लगता है, कुछ लोगों के लिए यह मसला हो सकता है। हालांकि फोन की ग्रिप अच्छी है। मेटल यूनीबॉडी के साथ यह दिखने में अच्छा है। फिंगरप्रिंट सेंसर आगे की तरफ बॉटम में दिया गया है और काफी फास्ट है। फुल एचडी डिस्प्ले की चमक अच्छी है और सूरज की रोशनी मे देखने में दिक्कत नही होती। बैटरी ओपो ने इसमें 4000 मिली एंपियर की बैटरी दी है जो आराम से डेढ़ दिन चल जाती है, VOOC फास्ट चार्जिंग से यह घंटे भर में 90 पर्सेंट से ज्यादा चार्ज होती है लेकिन यह काफी बड़ा चार्जर है। फोन के सेगमेंट के हिसाब से यूएसबी टाइप सी चार्जिंग का न होना चौंकाता है क्योंकि इन दिनों यह यूनिवर्सल सा फीचर बनता जा रहा है। परफॉर्मेंस 4जीबी रैम, 64 जीबी स्टोरेज के साथ यह ड्यूल सिम का फीचर देता है। आप चाहें तो एक सिम की जगह मेमरी कार्ड से स्टोरेज बढ़ा सकते हैं। क्वालकॉम स्नैपड्रैगन 653 चिपसेट की परफॉरमेंस अच्छी है और जब तक आप हेवी गेमिंग नहीं कर रहे, हीटिंग जैसा कुछ फील नहीं होता है। ऐंड्रॉयड 6.0 यानी मार्शमैलो बेस्ड कलर ओएस 3.0 पर यह ऑपरेट करता है, जबकि अधिकतर नए फोन नॉगट यानी 7.0 पर आ रहे हैं। एफएम रेडियो का फीचर नहीं है। नतीजा 30,990 रुपये में यह थोड़ी महंगी कैटिगरी में चला जाता है, लेकिन ओपो ने इस लिहाज से फीचर भी अच्छे पैक करने की कोशिश की है। सेल्फी आपके लिए बेहद अहम फीचर है और 6 इंच स्क्रीन साइज से आपको दिक्कत नहीं है तो आप इसे इग्नोर नहीं कर पाएंगे। ऑफलाइन यानी बाजार से खरीद पाने की सहूलियत इसका बड़ा प्लस पॉइंट होगी।
नई दिल्ली सितंबर 2016 में गूगल ने अपने प्ले म्यूजिक सर्विस को भारत में वापस ले लिया था। उस वक्त सिर्फ इसने गाना खरीदने की व्यवस्था दी थी और सब्सक्रिप्शन का विकल्प मौजूद नहीं था। अब कंपनी ने गूगल प्ले म्यूजिक सब्सक्रिप्शन लॉन्च कर दिया है। यह आईओएस, ऐंड्रॉयड और वेब पर उपलब्ध है। यूजर्स चाहें तो इसका फ्री ट्रायल ले सकते हैं। पहले ऑफर के तौर पर कंपनी ने 89 रुपये प्रति महीने के हिसाब से सब्सक्रिप्शन की शुरुआत की है। लेकिन यह सिर्फ उन्हीं को उपलब्ध होगा इस सेवा के लॉन्च होने के 45 दिन के भीतर साइन-अप करते हैं। गूगल प्ले म्यूजिक सब्सक्रिप्शन लेने पर यूजर्स की 4 करोड़ बॉलिवुड और इंटरनैशनल गानों तक पहुंच बन सकती है। यूजर्स अपने ऑफलाइन लिस्ट के लिए भी गाने डाउनलोड कर सकते हैं। इसके लिए ऐप यूजर्स से उनका लोकेशन मांगता है। वहीं, लोकेशन के आधार पर प्लेलिस्ट भी बदल जाएगी। गूगल प्ले म्यूजिक के जरिए यूजर अपनी पसंदीदा भाषा और बॉलिवुड सिंगर और म्यूजिक डायरेक्टर के सॉन्ग का चुनाव कर सकते हैं। इसका इस्तेमाल विडियो सॉन्ग देखने के लिए भी किया जा सकता है। इस खबर को अंग्रेजी में पढ़ें- Google Play Music subscription launched in India at Rs 89
नई दिल्ली सैमसंग ने अपने फ्लैगशिप स्मार्टफोन्स Galaxy S8 और S8+ को लॉन्च कर दिया है मगर इनकी कीमत को लेकर ऑफिशली कोई जानकारी नहीं दी है। अब कुछ मीडिया रिपोर्ट्स सामने आई हैं जिनमें बताया गया है कि अमेरिका में इनकी कीमत क्या होगी। अमेरिका का वायरलेस कैरियर Verizon गैलक्सी S8 को 720 डॉलर्स (करीब 46700 रुपये) और Galaxy S8+ को 840 डॉलर्स (करीब 54,500 रुपये) में बेचेगा। AT&T की बात करें तो यह Galaxy S8 को $750 (करीब 48,700 रुपये) और S8+ को $850 (करीब 55,200 रुपये) में ऑफर कर रहा है। T-Mobile ने इन स्मार्टफोन्स का दाम AT&T के बराबर ही रखा है। तस्वीरों में: देखें, कैसे हैं Galaxy S8 और S8+ ध्यान देने वाली बात यह है कि ये दाम मोबाइल कैरियर्स के हैं और इनमें मंथली प्राइसिंग भी शामिल है। सभी अमेरिकी कैरियर इन स्मार्टफोन्स के साथ सैमसंग Gear VR फ्री दे रहे हैं। कुछ Gear S3, Gear S2 और अन्य सैमसंग टैब्स पर भी डिस्काउंट भी दे रहे हैं। इन ऑफर्स को देखकर अनुमान लगाया जा सकता है कि भारत में भी इन स्मार्टफोन्स के साथ Gear VR फ्री दिया जाएगा। तस्वीरों में: ये 8 फीचर बनाते हैं Galaxy S8 और S8+ को पावरफुल भारत में इतनी हो सकती है कीमत भारत में सैमसंग ने पिछले साल गैलक्सी S7 को 48900 रुपये और गैलक्सी S7 Edge को 56,900 रुपये में लॉन्च किया था। ये दाम अमेरिका की कीमतों से 15 फीसदी ज्यादा थे। ऐसे में अगर इस साल भी वही पैटर्न फॉलो किया जाता है तो भारत में Galaxy S8 को करीब 55 हजार रुपये और Galaxy S8+ को 65 हजार रुपये के आसपास लॉन्च किया जा सकता है। इंग्लिश में पढ़ें: This is how much Samsung Galaxy S8 and S8+ may cost in India
जब भी कोई नया फोन लॉन्च होता है, लोग यह जानना चाहते हैं कि इसमें कौन से नए फीचर्स दिए गए हैं। जब किसी स्मार्टफोन का अगला वेरियंट या नया वर्जन होता है, इसे तभी कामयाब कहा जा सकता है जब उसमें नए फीचर्स देने के साथ-साथ पिछली कमियों को भी दूर किया गया हो। हम बात कर रहे हैं नए स्मार्टफोन Moto G5 Plus की। Pics: देखें, कैसा है Moto G5 Plus डिजाइन और हार्डवेयर के मामले में लेनोवो के ब्रैंड मोटोरोला ने इस स्मार्टफोन में बहुत कुछ नया पेश किया है। इन सभी इंप्रूवमेंट्स से Moto G5 Plus इस सीरीज के पिछले स्मार्टफोन से काफी बेहतर बन गया है। मगर क्या G5 Plus पर अपग्रेड करना सही रहेगा? क्या यह शाओमी और ऑनर वगैरह से बेहतर है? हमने Moto G5 Plus को इस्तेमाल किया और इन सवालों का जवाब ढूंढने की कोशिश की। रिव्यू पढ़ें: डिजाइन Moto G5 Plus डिजाइन के मामले में कंपनी के प्रीमियम डिवाइसेज Moto Z Play और Moto Z से मेल खाता है। इस बार प्लास्टिक बॉडी के बजाय ऐल्यूमिनियम को इस्तेमाल किया गया है। कहा जा सकता है बजट सेगमेंट में कंपनी ने अच्छा दिखने वाला स्मार्टफोन पेश किया है। Moto G5 Plus का बैक पैनल हटाया नहीं जा सकता। इसका प्राइमरी कैमरा मॉड्यूल थोड़ा सा उभरा हुआ है। इसके नीचे मोटो का लोगो दिया गया है। Moto G4 Plus के मुकाबले यह फोन हल्का भी लगता है। बॉडी मैट फिनिश में है और बॉर्डर पर ग्लॉसी लाइनिंग दी गई है। वॉल्यूम और पावर कीज़राइट एज पर हैं और सिम ट्रे टॉप पर है। बॉटम पर माइक्रो यूएसबी चार्जिंग पोर्ट है और साथ में 3.5mm ऑडियो जैक भी। डिस्प्ले के नीचे फिंगरप्रिंट सेंसर भी लगा है। फ्रंट कैमरा और इयरपीस टॉप पर है। सब कुछ अच्छा है, मगर ऑन स्क्रीन बटन्स के बजाय कैपेसिटिव बटन लगे होते तो और बेहतर होता क्योंकि वे स्क्रीन स्पेस बचा रहे होते। यह फोन हाथ में थिन और छोटा महसूस होता है। इस्तेमाल करने में सुविधाजनक है। वजन महसूस होता है मगर मैट फिनिश से ग्रिप अच्छा बनता है। डिस्प्ले Moto G5 में 5.2 इंच का IPS LCD फुल HD डिस्प्ले लगा है जिसका रेजलूशन 1,080 x 1,920 पिक्सल है। डिस्प्ले क्रिस्प है और कलर रीप्रॉडक्शन भी सटीक है। ब्राइटनेस लेवल मैक्सिमम कर देने पर भी सनलाइट विजिबिलटी थोड़ी कम लगी। बाकी जगह डिस्प्ले शानदार लगा। व्यूइंग ऐंगल्स भी अच्छे हैं। डिस्प्ले कॉर्निंग गरिला ग्लास 3 प्रॉटेक्शन से लैस है। स्मार्टफोन पर वॉटर रेपेलंट नैनो कोटिंग भी की गई है। कुल मिलाकर हमें यह फोन देखने में बहुत अच्छा लगा। फाइन गोल्ड और लूनर ग्रे में यह उपलब्ध है। परफॉर्मेंस Motorola Moto G5 ऐंड्रॉयड 7.0 पर रन करता है। इसमें क्वॉलकॉम स्नैपड्रैगन 625 प्रोसेसर के साथ अड्रीनो 506 जीपीयू लगा है। यह 3जीबी रैम और 16 जीबी स्टोरेज व 4जीबी रैम और 32जीबी स्टोरेज के ऑप्शंस में उपलब्ध है। 128 जीबी तक का माइक्रोएसडी कार्ड इसमें लगाया जा सकता है। हमने 4 जीबी रैम और 32 जीबी स्टोरेज वाले वेरियंट को इस्तेमाल करके देखा। फिंगरप्रिंट सेंसर ने टेस्टिंग के दौरान फास्ट काम किया। हमने गीकबेंच टेस्ट रन किया और इसका सिंगल-कोर स्कोर 784 पाया। इस टेस्ट में इसका मल्टी-कोर स्कोर 3741 रहा। AnTuTu बेंचमार्क का टोटल स्कोर 63,349 रहा। इस सेगमेंट के स्मार्टफोन के लिए ये स्कोर अच्छे हैं। हमने इसे इस्तेमाल किया तो परफॉर्मेंस काफी अच्छा रहा। मल्टीटास्किंग में भी कोई दिक्कत नहीं आई और ऐप तुरंत स्विच हो गए। गेमिंग की बात करें तो हमने WWE Immortals और Justice League जैसे गेम्स खेले और किसी तरह की दिक्कत नोटिस नहीं की। फुल HD डिस्प्ले पर कॉन्टेंट देखना भी इस स्मार्टफोन पर बहुत अच्छा अनुभव देता है। कॉल क्वॉलिटी Moto G5 Plus में 4G VoLTE दिया गया है। कॉल क्वॉलिटी काफी अच्छी रही। फोन तुरंत नेटवर्क पकड़ लेता है और किसी तरह कॉल ड्रॉप भी देखने को नहीं मिला (हम ऐसी जगह पर थे जहां नेटवर्क अच्छा रहता है)। साउंड ड्यूल नैनो-सिम वाले G5 Plus के दूसरे सिम कार्ड स्लॉट से सिम हटाकर इसे माइक्रोएसडी कार्ड के लिए भी यूज किया जा सकता है। इसमें मोनो लाउडस्पीकर है जो काफी अच्छा है। अच्छा होता अगर स्पीकर थोड़ा और लाउड होता। इससे स्क्रीन को दोस्तों के साथ शेयर करने में मजा आता। सॉफ्टवेयर इसमें ऐंड्रॉयड का लेटेस्ट वर्जन है। इसमें नॉगट के स्टैंडर्ड फीचर्स, जैसे कि स्प्लिट व्यू मल्टीटास्किंग और क्विक रिप्लाई फ्रम नोटिफिकेशन अच्छी तरह से काम करते हैं। इसका इंटरफेस बहुत हद तक स्टॉक जैसा है। इसमें ब्लोट वेयर ऐप्स भी नहीं हैं। मोटो के जेस्चर्स इस फोन को और बेहतर बनाते हैं। बैटरी Moto G5 Plus में 3000 mAh बैटरी लगी है। इस्तेमाल के दौरान हमने देखा कि इसने पूरा दुनिया निकाल दिया। टर्बो चार्जिंग भी इसमें दी गई है, जिससे यह 15 मिनट में बैटरी 55-60 पर्सेंट तक चार्ज कर देता है। कैमरा Moto G5 Plus का बैक कैमरा 12MP है। इसका अपर्चर f/1. है। इसमें कलर बैलंसिंग ड्यूल LED फ्लैश और 8X डिजिटल जूम है। यह बाकरोड और QR कोड्स को भी स्कैन कर सकता है। स्मार्टफोन के बैक कैमरे से ली गई तस्वीरें बहुत इंप्रेसिव लगीं। कलर ब्राइट हैं और तस्वीरें काफी शार्प लगीं। कैमरा 30fps पर 4K विडियो भी बना सकता है। साथ ही 60/30fps पर फुल HD विडियो और 30fps पर HD विडियो शूट कर सकता है। ध्यान देने वाली बात ह है कि डिवाइस का रेजलूशन फुल HD है, इसलिए इससे शूट किए गए 4K विडियोज़ को उन्हीं डिवाइसेज पर देखा जा सकता है जिनका डिस्प्ले 4K हो। स्मार्टफोन का फ्रंट कैमरा 5 मेगापिक्सल है। इसमें f/2.2 अपर्चर वाला वाइड ऐंगल लेंस लगा है। सेल्फी कैमरा हमें ऐवरेज लगा। इससे तस्वीरें तो आ जाती हैं मगर ऐसी नहीं कि बहुत कमाल की हों। नतीजा मोटोरोला ने प्लास्टिक बॉडीज़ के बजाय मेटल बॉडी में स्विच करके अच्छा काम किया है। इससे डिवाइस की क्वॉलिटी इंप्रूव हुई है और देखने मे यह प्रीमियम नजर आता है। जी5 प्लस अपने पिछले वेरियंट जी4 प्लस से बेहतर है। इसमें मोटो जी4 प्लस की सभी अच्छी चीज़ों के और भी बहुत कुछ दिया गया है। इसका डिजाइन महंगे मोटो Z स्मार्टफोन जैसा है। यह कम बजट पर अच्छा फोन खरीदने की चाहत रखने वालों को यह पसंद आएगा। 16,999 रुपये में यह वैल्यू फॉर मनी स्मार्टफोन है। आप इसी रेंज में वावे ऑनर 6X को खरीदने पर भी विचार कर सकते हैं।
सैमसंग ने न्यू यॉर्क में आयोजित इवेंट Unpacked 2017 में अपनी गैलक्सी सीरीज के लेटेस्ट प्रीमियम स्मार्टफोन्स लॉन्च कर दिए हैं। साउथ कोरियन कंपनी ने इस इवेंट में Galaxy S8 और Galaxy S8+ से पर्दा उठाया। जानें, क्या हैं इनके स्पेसिफिकेशंस: सैमसंग गैलक्सी S8 में 5.8 इंच का QHD+ सुपर एमोलेड डिस्प्ले लगा है जबकि Galaxy S8+ में 6.2 इंच का QHD+ सुपर एमोलेड डिस्प्ले लगाया गया है। दोनों का रेजलूशन 1440 x 2960 पिक्सल्स है। कंपनी ने इनमें लगे डिस्प्ले को इनफिनिटी डिस्प्ले का नाम दिया है। दोनों स्मार्टफोन्स के बैक में 12 मेगापिक्सल ड्यूल पिक्सल कैमरा लगा है और फ्रंट में 8 मेगापिक्सल कैमरा दिया गया है। दोनों स्मार्टफोन्स में क्वॉलकॉम का लेटेस्ट स्नैपड्रैगन 835 प्रोसेसर लगा है। गैलक्सी S8 और गैलक्सी S8 प्लस में ऑक्टा-कोर 10nm प्रोसेसर है, जिसमें चार कोर 2.3 GHz पर और चार कोर 1.7 GHz पर क्लॉक किए गए हैं। सैमसंग ने कहा है कि अलग-अलग मार्केट्स में इन स्मार्टफोन्स के अलग-अलग वेरियंट्स उतारे जाएंगे। कुछ मार्केट्स में इनमें कंपनी का अपना Exynos 8895 प्रोसेसर लगा होगा। भारत में भी इसी प्रोसेसर वाले वेरियंट्स लॉन्च हो सकते हैं क्योंकि पिछले साल भी कंपनी ने ऐसा ही किया था। दोनों स्मार्टफोन्स में 4 जीबी रैम लगाई गई है। इंटरनल मेमरी 64 जीबी है और 256 जीबी तक का माइक्रोएसडी कार्ड लगाया जा सकता है। S8 की बैटरी 3000 mAh और S8+ की बैटरी 3500 mAh है। दोनों ही स्मार्टफोन्स वायरलेस और फास्ट चार्जिंग सपॉर्ट करेंगे। इन्हें नए गियर 360 से भी कनेक्ट किया जा सकता है। कंपनी ने नए गियर 360 से भी इसी इवेंट में पर्दा उठाया। इस डिवाइस की मदद से 4K रेजलूशन पर 360 विडियो बनाए जा सकते हैं और 15 मेगापिक्सल फोटो खींचे जा सकते हैं। गैलक्सी S8 और गैलक्सी एस8+ ks के फीचर्स की बात करें तो इसमें आइरिस रेकग्निशन फीचर दिया गया है। यह फीचर कंपनी ने गैलक्सी नोट 7 में भी दिया था, मगर उस स्मार्टफोन को बैटरी में आग लगने की घटनाओं की वजह से बंद करना पड़ा था। आइरिस रेकग्निशन बायोमीट्रिक रेकग्निशन सिस्टम है जो फोन को अनलॉक करने के लिए आइरिस को स्कैन करता है। इसके जरिए सैमसंग अकाउंट को वेरिफाई करने जैसे और भी कई काम किए जा सकते हैं। दोनों स्मार्टफोन्स पर बैकसाइड पर फिंगरप्रिंट सेंसर भी दिया गया है। सैमसंग ने Samsung DeX नाम का एक और फीचर पेश किया है जिससे इन स्मार्टफोन्स को यूजर मॉनिटर, की बोर्ड और माउस से जोड़कर कंप्यूटर की तरह इस्तेमाल कर सकते हैं। यह फीचर माइक्रोसॉफ्ट कॉन्टिनम जैसा ही है। पिछले गैलक्सी फ्लैगशिप स्मार्टफोन्स की तरह गैलक्सी एस8 भी वॉटर रेजिस्टेंट है, जिसके लिए इसे IP68 सर्टिफिकेशन मिली है। दोनों हैंडसेट्स ऐंड्रॉयड 7.0 नॉगट पर आधारित कंपनी ने अपने यूजर इंटरफेस पर रन करते हैं। कंपनी ने इस इवेंट में अपना वॉइस आधारित वर्चुअल असिस्टेंट बिक्स्बी (Bixby) भी शोकेस किया। सैमसंग ने अपने दोनों लेटेस्ट फ्लैगशिप स्मार्टफोन्स के साथ इसे लॉन्च किया है। बिक्स्बी की मदद से गैलक्सी एस8 और गैलक्सी एस8 प्लस से वे सभी काम बोलकर करवाए जा सकते हैं, जिन्हें टच के जरिए किया जा सकता है। सैमसंग के बिक्स्बी का मुकाबला ऐपल के सीरी, गूगल असिस्टेंट, ऐमजॉन के अलेक्सा और माइक्रोसॉफ्ट के कॉर्टाना से होगा। गैलक्सी एस 8 और गैलक्सी एस8 प्लस में कुछ ऐप्स प्री-इंस्टॉल्ड होंगे जो बिक्स्बी के साथ काम करेंगे। गैलक्सी S8 के डायमेंशंस 148.9x68.1x8mm हैं और वजन 155 ग्राम है। Galaxy S8+ के डायमेंशंस 159.5x73.4x8.1mm हैं और इसका वजन 173 ग्राम है। दोनों स्मार्टफोन्स की बिक्री 21 अप्रैल आधी रात से शुरू होगी। इन्हें ब्लैक, ऑर्किड ग्रे, आर्कटिक सिल्वर, मैपल गोल्ड और कोरल ब्लू कलर्स में उतारा गया है। अभी तक इनकी कीमत और भारत में लॉन्च होने की डेट का पता नहीं चल पाया है।
डेटिंग प्लैटफॉर्म डिंटर ने अपना वेब वर्जन लॉन्च किया है। अब तक इसे ऐप्स के जरिए स्मार्टफोन्स पर ही इस्तेमाल किया जा सकता था मगर मंगलवार को कंपनी ने Tinder Online नाम से वेब वर्जन लॉन्च किया। कंपनी ने इसे उन मार्केट्स को ध्यान में रखते हुए लॉन्च किया है, जहां मोबाइल नेटवर्क स्लो है या फिर लोगों के पास सस्ते स्मार्टफोन्स हैं जिनकी इंटरनल स्टोरेज कम है। दरअसल इमेज से भरे डिजाइन की वजह से टिंडर अच्छा-खासा डेटा यूज करता है। कंपनी के मुताबिक यह उन लोगों के लिए भी फायदेमंद होगा जो काम या क्लास में फंसे हों। अपनी सर्विस को डेस्कटॉप पर लाने पर लेफ्ट या राइट स्वाइप नहीं करना होगा। आपको अपने प्रोफाइल्स को माउस की मदद से लेफ्ट या राइट ड्रैग करना होगा। शुरू में टिंडर ऑनलाइन में टिंडर बूस्ट या सुपरलाइक जैसे पावर यूजर फीचर्स नहीं होंगे। टिंडर के नए वेबसाइट वर्जन को इस्तेमाल करने के लिए tinder.com पर जाना होगा। अभी इसे ब्राजील, इटली, मेक्सिको, फिलिपीन्स, कोलंबियो, अर्जेंटीना, स्वीडन और इंडोनेशिया समेत कुछ देशों में टेस्ट किया जा रहा है। जल्द ही इसे सभी देशों के लिए लॉन्च कर दिया जाएगा। भारत में अभी वेबसाइट पर जाने पर Tinder Online is coming soon का मेसेज आ रहा है।
नई दिल्ली पॉर्नहब वेबसाइट पर पॉर्न सर्च करना अब पहले के मुकाबले 'सुरक्षित' हो गया है। एक रिपोर्ट के मुताबिक वेबसाइट ने डिफॉल्ट रूप से एनक्रिप्शन को ऑन कर दिया है। वेबसाइट को हाइपरटेक्स्ट ट्रांसफर प्रोटोकॉल सिक्यॉर (HTTPS) पर स्विच कर दिया है जो HTTP का ज्यादा सिक्यॉर वर्जन है। HTTPS एनक्रिप्शन से कनेक्शन के बीच में किसी के द्वारा ट्रैक करने या अटैक करने की आशंकाएं कम हो जाती हैं। अगर कोई यूजर HTTPS के जरिए कॉन्टेंट ब्राउज करता है तो ब्राउज किया जाने वाले डेटा सेफ और प्राइवेट रहता है। पॉर्नहब चलाने वाली कंपनी माइंडगीक ने इस कदम के बारे में जानकारी देते हुए कहा कि अभी तक पॉर्नहब के अलावा तीन और वेबसाइट्स ही HTTPS एनक्रिप्शन यूज करती है। 4 अप्रैल से पॉर्नहब की सहयोगी वेबसाइट यूपॉर्न भी HTTPS URL पर मूव कर दी जाएगी। पॉर्न हब के वाइस प्रेजिडेंट कोरी प्राइस ने कहा, 'पॉर्न हब पर रोज 7 करोड़ से ज्यादा विजिटर्स आते हैं। अपने यूजर्स को हम प्रिवेसी देना चाहते थे ताकि हमारे प्लैटफॉर्म पर उनकी ऐक्टिविटी गुप्त रहे। HTTPS पर स्विच करने से हम उनकी पहचान भी छिपा सकेंगे और उन्हें थर्ड पार्टी के खतरे से भी सुरक्षित रख सकेंगे।' ध्यान देने वाली बात है कि HTTPS हैकर्स आपके आईपी अड्रेस को ट्रैक करने से नहीं रोक सकता मगर उन्हें यह ट्रैक नहीं करने देता कि आप कौन-कौन से पेज देख रहे हैं। गूगल की साल 2016 की ट्रांसपैरंसी रिपोर्ट में 100 सबसे ज्यादा विजिट होने वाली वेबसाइट्स में पॉर्नहब और यूपॉर्न का भी नाम था। इंग्लिश में पढ़ें: Browsing porn becomes ‘safer’
ट्विटर ने गुरुवार को अपने नए वर्जन ट्विटर लाइट को लॉन्च किया, जिसे दुनिया में पहली बार भारत में पेश किया गया। इसकी खासियत यह है कि इसे गूगल के साथ मिलकर विकसित किया गया है और यह ब्राउजर बेस्ड ऐप जैसा फीचर है। यानी आप जब मोबाइल फोन के ब्राउजर पर जाकर टाइप करते हैं mobile.twitter.com तो ट्विटर का मोबाइल वर्जन खुलेगा, आप इसे सेटिंग पर जाकर होम पेज पर रख सकते हैं या बुकमार्क क्रिएट कर सकते हैं, जिसके बाद यह स्क्रीन पर ट्विटर लाइट आइकन के साथ एप की तरह आ जाएगा। इसे गूगल की प्रोग्रेसिव वेब ऐप टेक्नॉलजी पर बनाया गया है। यह 70 फीसदी कम डेटा खर्च करता है और ऐप के मुकाबले 30 फीसदी ज्यादा फास्ट है। ट्विटर के मुताबिक इसे सस्ते स्मार्टफोन यूजर्स के लिए लाया गया है जो अब भी 2जी नेटवर्क का ज्यादा इस्तेमाल कर रहे हैं और जिनके मोबाइल के स्पेसिफिकेशन बहुत हेवी नहीं हैं। यह एक एमबी से भी कम जगह लेता है। आमतौर पर जब डेटा कनेक्टिविटी नहीं होती है तो ब्राउजर पर आपको कोई जानकारी नहीं मिलती है, लेकिन इस ब्राउजर बेस्ड ऐप पर डेटा नहीं होने पर भी पुराने ट्विट्स ऐप की तरह देखे जा सकेंगे। ट्विटर लाइट पर हालांकि आपको विडियो अपलोड और लाइव स्ट्रीमिंग जैसे फीचर नहीं हैं, इस बारे में ट्विटर का कहना है कि इसे उन लोगों के लिए लाया गया है जो बेसिक यूजर हैं और ट्विटर से पहली बार कनेक्ट हो रहे हैं। ट्विटर के मुताबिक भारत उनके लिए सबसे ज्यादा ट्रैफिक जेनरेट करने वाले टॉप पांच देशों में है। भारत के बाद इसे इंडोनेशिया समेत कुछ और विकसित होते देशों में भी लाया जाएगा। ट्विटर ने वोडाफोन के साथ करार भी किया जिसके तहत आईपीएल आधारित खास टाइमलाइन लाई जाएगी। ओपेरा मिनी में भी क्रिकेट ब्राउजर कंपनी ओपेरा ने ओपेरा क्रिकेट लॉन्च किया है, एंड्रॉयड फोन के ओपेरा मिनी ब्राउजर को अपडेट करने के बाद इस फीचर का फायदा उठा सकेंगे। इससे क्रिकेट स्कोर के फास्ट अपडेट, कमेंटरी, विडियो, और नोटिफिकेशन के लिए तेज एक्सेस मिलेगी। ब्राउजर को अपडेट करने के बाद गेट स्टार्टेड नाम से बैनर आता है जिससे इस फीचर को एक्टिवेट कर सकेंगे। इसके बाद मैच के दौरान लगातार अपडेट और फाइनल स्कोर लोगों को मिलेंगे। लाइव नोटिफिकेशन भी एक्टिव कर सकते हैं। ओपेरा मिनी की टीम के मुताबिक उनकी कंप्रेशन टेक्नॉलजी से हेवी वेबपेज और विडियो कम डेटा खाते हैं और स्पीड भी फास्ट होती है।
2013 में मोटोरोला ने पहला 'मोटो G' स्मार्टफोन लॉन्च किया था। मोटोरोला की पहचान क्वॉलिटी, डिजाइन और विश्वसनीयता के लिए है। इसके प्रॉडक्ट्स की कीमत भी ठीक ही रहती है। इन तमाम वजहों से कंपनी ने मार्केट पर मजबूत पकड़ बना ली है। अब मोटोरोला ने G सीरीज़ की चौथी जेनरेशन के स्मार्टफोन 'मोटो G4' और 'मोटो G4 प्लस' लॉन्च किए हैं। दोनों हैंडसेट्स का मुकाबला सैमसंग गैलक्सी J7 (2016) और लेनोवो ZUK Z1 से है। मोटो G4 प्लस स्पेसिफिकेशन के मामले में मजबूत दिखाई देता है। क्या यह परफॉर्मेंस के मामले में भी ऐसा ही है? जानने के लिए पढ़िए नए मोटो G प्लस का विस्तृत रिव्यू: डिजाइन मोटो G4 प्लस काफी स्लिम डिवाइस है। इसमें प्लास्टिक की सिल्वर फ्रेम और सफेद पैनल है। टेक्स्चर्ड बैक पैनल फील तो अच्छा देता है, मगर इससे मजबूत पकड़ बनाने में मदद नहीं मिलती। वॉल्यूम रॉकर और पावर बटन राइट साइड में हैं और बॉटम में माइक्रो-यूएसबी पोर्ट है। टॉप में 3.5 mm जैक है। मोटो G4 प्लस में ड्यूल-सिम फंक्शनैलिटी है। ​फ्रंट पैनल में साढ़े 5 इंच का फुल एचडी डिस्प्ले लगा है, जिसका रेजॉलूशन 1,080 x 1,920 पिक्सल्स है। खास बात यह है कि इस फोन में फिंगरप्रिंट सेंसर भी लगया गया है। हमने इसे इस्तेमाल किया तो पाया कि यह फास्ट और सटीक है। बैक साइड में 16 मेगापिक्सल कैमरा और ड्यूल-टोन एलईडी प्लैश है। इस कैमरे में लेज़रफोकस है। बैक पैनल को हटाकर ड्यूल-सिम स्लॉट और माइक्रोएसडी कार्ड स्लॉट मिलता है। इसकी बैटरी को हटाया नहीं जा सकता। कैमरा पैनल के नीचे मोटो की ब्रैंडिंग लगी है। डिस्प्ले डिस्प्ले की बात करें तो यह काफी अच्छा है। कलर सैचुरेशन सटीक है। विडियो देखने या गेम खेलने में मजा आता है। व्यूइंग ऐंगल उतने अच्छे नहीं हैं। इसके डिस्प्ले को खरोंचों से बचाने के लिए कॉर्निंग गरिला ग्लास 3 प्रॉटेक्शन लगी है। ऑडियो आउटपुट डिस्प्ले से ऊपर मोनो स्पीकर, फ्रंट कैमरा और सेंसर्स हैं। स्पीकर की ऑडियो आउटपुट अच्छी है, मगर मगर मोटो जी की सेकंड जेनरेशन जैसी इंप्रेसिव नहीं है, जिसमें ड्यूल स्पीकर थे। कल्पना कीजिए कि आप थिएटर में फिल्म देख रहे हों, मगर आवाज एक साइड से ही आ रही हो। कुछ ऐसा ही फील होता है। परफॉर्मेंस मोटो G4 प्लस में ऑक्टा-कोर क्वॉलकॉम स्नैपड्रैगन 617 प्रोसेसर और 3GB रैम है। यह लेटेस्ट ऐंड्रॉयड 6.0.1 मार्शमैलो पर रन करता है। इंटरनल मेमरी 128 GB है, जिसे माइक्रोएसडी कार्ड से 128 GB तक बढ़ा सकते हैं। फोन का 2 जीबी रैम और 16 जीबी स्टोरेज वाला एक और वैरियंट भी है। टेस्ट के दौरान हमने पाया कि फोन सामान्य इस्तेमाल में बहुत बढ़िया परफॉर्म करता है। बहुत सारे ऐप खोलने और उनके बीच में स्विच करने में कोई दिक्कत नहीं हुई। हेवी गेम्स भी इसमें खेले और अनुभव अच्छा रहा। एक घंटे या ज्यादा तक गेम खेलने पर फोन थोड़ा सा गर्म हुआ। नेटवर्क और कॉल क्वॉलिटी मोटो G4 प्लस पर 4G चलता है और टेस्ट के दौरान हमें कोई दिक्कत नहीं मिली। कॉल क्वॉलिटी अच्छी थी। लिफ्ट वगैरह के अंदर भी दिक्कत नहीं हुई। यह फोन VoLTE, 3G, वाई-फाई, ब्लूटूथ और जीपीएस भी सपॉर्ट करता है। बैटरी इस फोन की बैटरी लाइफ की बात करें तो मॉडरेट यूज के बाद दिन भर चल जाती है। टर्बो चार्गिंज इसका अच्छा फीचर है। आपको 15 मिनट तक इसे चार्ज करना है और फिर यह 6 घंटे तक चलेगा कैमरा मोटो G4 प्लस में 16 मेगापिक्सल बैक कैमरा और 5 मेगापिक्कल फ्रंट कैमरा है। ये कैमरे काफी पावरफुल प्रतीत होते हैं, मगर उम्मीदों पर खरे नहीं उतरते। कम लाइट में खींची गई तस्वीरों में उतनी सफाई नहीं मिली। इस रेंज के कुछ अन्य स्मार्टफोन्स में हमें बेहतर तस्वीरें देखने को मिली थीं। लेज़र फोकस काफी फास्ट है और तुरंत फोकस कर लेता है। फेज़ डिटेक्शन और ऑटो फोकस भी फास्ट हैं। नतीजा मोटो G4 प्लस का ओवरआॉल डिजाइन और फील बुरा नहीं है, मगर इसे बेहतर बनाया जा सकता था। इसके कैमरे बहुत सारे यूजर्स के लिए ठीकठाक हैं। इस फोन में सब कुछ बेहतरीन नहीं है, फिर भी यह मार्केट में उपलब्ध बेस्ट बजट फ्रेंड स्मार्टफोन्स में से एक है। इसका डिजाइन अच्छा है और फीचर भी दमदार हैं। हालांकि, इससे मोटोरोला ने कुछ ऐसे अच्छे फीचर हटा दिए हैं, जो पिछली जेनरेशन के मोटो G फोनों में मौजूद थे। वॉटर रेज़िस्टंस इनमें से एक है।
नई दिल्ली 251 रुपये के स्मार्टफोन को लेकर एक नया विवाद सामने आया है। एक कस्टमर केयर कंपनी ने 'फ्रीडम 251' लाने वाली कंपनी 'रिंगिंग बेल्स' पर फर्जीवाड़ा करने और पैसे न चुकाने का आरोप लगाया है। रिंगिंग बेल्स इन आरोपों को गलत बता रही है। रिंगिंग बेल्स का कहना है कि बीपीओ कंपनी साइफ्यूचर कस्मटर्स की कॉल्स का ट्रैफिक हैंडल नहीं कर पाई। देखें, कैसा है 251 रुपये का स्मार्टफोन साइफ्यूचर के फाउंडर और सीईओ अनुज बैराठी ने कहा, 'हम शुरू से ही रिंगिंग बेल्स और उसके बिज़नस मॉडल को लेकर सशंकित थे। उनकी मैनेजमेंट टीम से कई दौर में लंबी चर्चा हुई थी और फिर उन्होंने लॉन्चिंग इवेंट में आने वाले वरिष्ठ नेताओं के नाम बताए। तब जाकर हमने उनका प्रॉजेक्ट लिया था।' अनुज ने कहा, 'फोन से पर्दा हटाए जाने के कुछ दिनों तक तो कॉल सेंटर के नंबर पर लाखों कॉल आए और उन्हें तुरंत अटेंड किया गया। रिंगिंग बेल्स भी हमारी सर्विस से संतुष्ट थी। मगर हमने जब उनसे पेमेंट मांगी तो उन्होंने झूठे आरोप लगाना शुरू कर दिया और संतोषजनक सर्विस मुहैया न करवाने पाने की बात कहते हुए हमारी सेवाएं लेना बंद कर दिया। कंपनी ने हमें हर हफ्ते पेमेंट करने का वादा किया था। यह ठगी, फर्जीवाड़े और कॉन्ट्रैक्ट के उल्लंघन का सीधा मामला है। कॉन्ट्रैक्ट के मुताबिक रिंगिंग बेल्स ने 1 साल के लॉक-इन पीरियड का वादा किया है और एक साल से पहले इसे टर्मिनेट नहीं किया जा सकता।' 251 रुपये के स्मार्टफोन से सरकार का कोई वास्ता नहीं रिंगिंग बेल्स इन आरोपों को गलत बता रही है। कंपनी ने कहा कि लोग मदद के लिए कस्टमर केयर से कनेक्ट नहीं कर पाए और हमें इस बारे में हजारों शिकायतें मिली हैं। कंपनी के प्रेजिडेंट अशोक चड्ढा ने कहा, 'हमने इस काम को साइफ्यूचर बीपीओ को आउटसोर्स किया था। टेलिकॉम कंपनियों ने कन्फर्म किया है कि हेल्पलाइन पर प्रति घंटे 12 लाख कॉल आ रहे थे। हमें पता चला कि कंपनी ट्रैफिक हैंडल नहीं कर पाई। हम अपने ग्राहकों को अच्छी सेवा देने के लिए काम कर रहे हैं।' बैराठी ने कहा, 'अग्रीमेंट के मुताबिक संतोषजनक सर्विस न मिलने पर रिंगिंग बेल्स को 30 दिन नोटिस पीरियड देना था और पेंडिंग पेंमेंट पूरी करनी थी। वे हमारा फोन ही नहीं उठा रहे। अब हम कानूनी कार्रवाई करने की तैयारी कर रहे हैं और पुलिस के पास भी शिकायत करेंगे। अगर हम रिंगिंग बेल्स के प्रॉजेक्ट के लिए हायर 100 कर्मचारियों को निकाल देते हैं तो हमारी कंपनी पर ही सवाल उठेंगे।' बैराठी ने बताया कि 100 लोगों को 3 दिन के लिए हायर किया गया था, ताकि फ्रीडम 251 के लिए आने वाले हजारों कॉल्स को हैंडल किया जा सके। नोएडा की कंपनी रिंगिंग बेल्स ने 251 रुपये में 3G स्मार्टफोन लॉन्च करके सबको चौंका दिया था। इंडस्ट्री का भी कहना था कि इतने कम दाम पर फोन लॉन्च करना संभव नहीं है। ऐसा ही एक मॉडल बाजार में 3 से 4 हजार रुपये में उपलब्ध है। हालांकि, कंपनी को रजिस्ट्रेशन के पहले दिन लोगों का शानदार रेस्पॉन्स मिला और साइट क्रैश हो गई। कंपनी ने दावा किया है कि उसने 7 करोड़ से ज्यादा रजिस्ट्रेशन मिले हैं और 30 हजार लोगों से बुकिंग मिली है। टेलिकॉम मिनिस्ट्री भी इस कंपनी पर नजर रख रही है। ऑनलाइन पेमेंट सर्विस प्रवाइडर पेयू बिज़ ने पेमेंट का पैसा एस्क्रो अकाउंट में लिखा है और यह कंपनी को तभी जारी किया जाएगा, जब वह फ्रीडम 251 को ग्राहकों को डिलिवर कर देगी।
नई दिल्ली सैमसंग ने भारत में चुपके से J सीरीज का अपना नया बजट स्मार्टफोन लॉन्च कर दिया है। स्मार्टफोन का नाम Galaxy J3 Pro है जिसे कंपनी ने पिछले साल जून में चीन में लॉन्च किया था। जानें, क्या हैं इसके स्पेसिफिकेशंस और भारत में कितने रुपये में उतारा गया है इसे: Samsung Galaxy J3 Pro में 5 इंच का HD डिस्प्ले लगा है, जिसका रेजलूशन 720 x 1280 पिक्सल्स है। इसमें 1.2 GHz के प्रोसेसर के साथ 2 जीबी रैम लगाई गई है। इंटरनल मेमरी 16 जीबी है। 128 जीबी तक का माइक्रोएसडी कार्ड इसमें लगाया जा सकता है। गैलक्सी J3 प्रो ऐंड्रॉयड 5.1 लॉलिपॉप पर रन करता है। इसका बैक कैमरा 8 मेगापिक्सल है, जिसके साथ LED फ्लैश लगाई गई है। फ्रंट कैमरा 5 मेगापिक्सल है। यह ड्यूल सिम स्मार्टफोन 4G LTE, 3G, वाई-फाई, ब्लूटूथ और जीपीएस सपॉर्ट करता है। इसकी बैटरी 2600 mAh है। स्मार्टफोन में UDS (अल्ट्रा डेटा सेविंग) मोड आता है जो 50 फीसदी मोबाइल डेटा बचाने का दावा करता है। साथ ही इसमें J सीरीज के अन्य स्मार्टफोन्स की तरह S Bike मोड भी है। सैमसंग का Galaxy J3 Pro ब्लैक, वाइट और गोल्ड कवर वेरियंट्स में उपलब्ध होगा। इसकी कीमत 8,490 रुपये रखी गई है। 6 अप्रैल से इसे सिर्फ Paytm से खरीदा जा सकेगा। इंग्लिश में पढ़ें: Samsung Galaxy J3 Pro launched at Rs 8,490
अमित मिश्रा गुरुवार को दिल्ली में F1s एक खास फील के साथ लॉन्च किया गया। इस बार ओपो ने दीवाली के लिए खास लिमिटेड एडिशन फोन लॉन्च किया है जिस पर रितिक रोशन और सोनम कपूर के सिग्नेचर हैं। लॉन्च से पहले ही हमने करीब 10 दिन इस्तेमाल करके जाना कि क्या खास है इस लिमिटेड एडिशन में: स्पेसिफिकेसंस: 5.5 इंच एचडी डिस्प्ले, 3 जीबी रैम, 32 जीबी रैम, फ्रंट कैमरा 16 मेगापिक्सल, रियर कैमरा 13 मेगापिक्सल, डुअल नैनो सिम, एक्सपेंडेल मेमरी, ऐंड्रॉयड 5.1, एमटी 6750 ऑक्टा कोर प्रोसेसर, 3075 मिली एंपियर बैटरी दाम 17,990 रुपये सेल्फी कितनी स्पेशल? करीब दस दिन इस्तेमाल के बाद हम इस बात को बिना दो राय के कह सकते हैं कि सेल्फी के मामले में F1s का यह स्पेशल अडिशन बेहतरीन है। पिक्चर की डीटेल, क्वॉलिटी और डेप्थ जो हमें इस डिवाइस के फ्रंट कैमरे से मिली वह कई हैंडसेट्स के रियर कैमरे से भी नहीं मिलती। ओपो जिस टारगेट ऑडियंस को हासिल करना चाहती उसे यह फोन सेल्फी के लिए लिस्ट में सबसे ऊपर मिलेगा। 16 मेगापिक्सल कैमरे में एफ 2.0 का अपरचर है। ज्यादा अपरचर से कम रोशनी की तस्वीरों मे भी नॉयज नहीं देखा गया। इसके अलावा फ्रंट में स्क्रीन फ्लैश, पैनारोमा, सात लेवल का ब्यूटिफिकेशन औऱ यहां तक कि विडियो में टाइमलैप्स का फीचर भी मिलता है। इसके अलावा तमाम फिल्टर, जीआईएफ एनिमेशन और डबल एक्सपोजर जैसे एक्स्ट्रा फीचर भी दिए गए हैं। रियर कैमरा 13 मेगापिक्सल का है और फास्ट फोकस के साथ है। हार्डवेयर फिंगरप्रिंट स्कैनर काफी फुर्तीला है, साथ ही इसकी खूबी है कि आप ऐप लॉक करने के लिए पांच अलग अलग तरह के फिंगरप्रिंट लॉक अलग अलग ऐप लॉन्च करने के लिए सेट कर सकते हैं। फोन के लुक्स बहुत स्लीक हैं. 5.5 इंच बॉडी और 2.5 डी कॉर्निंग गोरिल्ला ग्लास 4 प्रोटेक्शन के डिस्प्ले में यह हाथ में बड़ा फील नहीं होता। एल्युमिनियम एलॉय वाली बॉडी है जिसके लुक्स प्रीमियम हैं। स्क्रीन की चमक भी बेहतरीन है। डुअल सिम के लिए दो अलग ट्रे और मेमरी कार्ड के लिए अलग ट्रे का फीचर अच्छा है वरना अधिकतर फोन में आपको हाइब्रिड सिम ट्रे मिलती है जिसमें आप या तो दो सिम या एक सिम और एक कार्ड ही लगा पाते थे। 128 जीबी तक स्टोरेज बढ़ा सकते हैं। ओएस और बैटरी यह खास एडिशन में ऐंड्रॉयड लॉलीपॉप पर आधारित कलर ओएस 3.0 पर चलता है, जबकि अधिकतर फोन अब मार्शमैलो पर आने लगे हैं। फोन में 3075 मिली एंपियर की बैटरी है जो पूरा दिन आराम से निकालती है और इसकी परफॉरमेंस अच्छी है, लेकिन ओपो ने अपनी फास्ट चार्जिंग 'टेक्नॉलजी VOOC का फीचर वाला चार्जर इसके साथ नहीं दिया है। साधारण चार्जर से यह 3-4 घंटे में फुल चार्ज हुई। 3 जीबी रैम के साथ मीडियाटेक एमटी 6750 ऑक्टा कोर प्रोसेसर है, जिसकी परफॉरमेंस में लैगिंग नहीं आती है लेकिन हमें कभी कभी ऐप क्रैश का सामना करना पड़ा। हेवी यूज के दौरान फोन में हल्की हीटिंग भी आई, लेकिन यह किसी बड़ी समस्या की तरह नहीं थी। नतीजा यह फोन दिवाली के फेस्टिव सीजन को ध्यान में रख कर लॉन्च किया गया है। फोन के पीछे खास दिवाली लोगो और रितिक रोशन और सोनम के ऑटोग्राफ्स के अलावा ऐसा कुछ नहीं है जो F1s में न हो। जो लोग एक बेहतरीन सेल्फी फोन खरीदना चाहते हैं उनके लिए यह खास एडिशन बेहतरीन ऑप्शन हो सकता है। इस फोन के 13 अक्टूबर तक प्री ऑर्डर कर सकते हैं। इसकी बिक्री 14 अक्टूबर से ओपो स्टोर्स और स्नैपडील से शुरू होगी। खूबियां - अच्छा कैमरा - स्लीक लुक - फास्ट चार्जिंग कमियां - हेवी यूज के दौरान हीट हुआ
गूगल ने अपने विडियो कॉलिंग ऐप Duo में ऑडियो कॉल्स करने का फीचर ऐड किया है। पिछले हफ्ते इस फीचर को ब्राजील में लॉन्च किया गया था मगर अब इसे पूरी दुनिया के लिए जारी किया जा रहा है। गूगल ऐलो और गूगल ड्यूओ के हेड ऑफ प्रॉडक्ट अमित फुले ने सोमवार को ट्वीट करके कहा, '#GoogeDuo के ऑडियो कॉल्स फीचर को अब पूरी दुनिया के लिए जारी किया जा रहा है।' पिछले साल लॉन्च हुए ड्यूओ ऐप को गूगल ने मेसेजिंग ऐप ऐलो के साथ लॉन्च किया था। विडियो कॉलिंग ऐप के तौर पर लॉन्च हुए ड्यूओ में ऑडियो कॉलिंग का फीचर लाने को गूगल के वाइस प्रेजिडेंट मारियो ने कहा था कि ऑडियो कॉलिंग हर तरह के नेटवर्क पर अच्छे से काम करेंगी। उनका कहना था कि ऑडियो कॉलिंग में डेटा भी कम खर्च होगा। लॉन्च होने के बाद से लेकर अब तक ऐलो और ड्यूओ ज्यादा यूजर्स के बीच पहुंच बनाने में नाकामयाब रहे हैं। ऐसे में ऑडियो कॉलिंग का फीचर देना इस ऐप की तरफ और लोगों को आकर्षित करने का एक तरीका हो सकता है। भले ही फुले ने ऑडियो कॉलिंग फीचर रोल आउट करने के संबंध में सोमवार को ट्वीट किया था मगर भारत में अभी इसका अपडेट नहीं आया है। हो सकता है कि आने वाले कुछ दिनों के अंदर भारत में भी यूजर्स इस फीचर को इस्तेमाल कर पाएं।
मोटोरोला ने भारत में अपना स्मार्टफोन Moto G5 लॉन्च कर दिया है। यह कुछ दिन पहले लॉन्च किए गए Moto G5 Plus का छोटा वेरियंट है। जानें, क्या हैं इसके स्पेसिफिकेशंस और दाम क्या है: तस्वीरें देखें और जानें, कैसा है Moto G5 Moto G5 ड्यूल-सिम स्मार्टफोन है। यह ऐंड्रॉयड 7.0 नॉगट पर रन करता है। इसमें 5 इंच का फुल HD डिस्प्ले लगा है, जिसका रेजलूशन 1080 x 1920 पिक्सल्स है। इसमें 1.4 GHz के स्नैपड्रैगन 430 प्रोसेसर लगाया गया है। वैसे तो MWC में यह 2GB/3GB रैम और 16GB/32GB स्टोरेज वेरियंट्स में शोकेस किया गया था मगर भारत में 3 जीबी रैम और 16 जीबी इंटरनल स्टोरेज वाला वेरियंट ही उतारा गया है। स्मार्टफोन में128 जीबी तक का माइक्रोएसडी कार्ड भी इसमें लगाया जा सकता है। Moto G5 का बैक कैमरा 13 मेगापिक्सल है। इसमें PFAF, f/2.0 अपर्चर और ड्यूल-LED फ्लैश है। फ्रंट कैमरा 5 मेगापिक्सल है जिसमें सेल्फी के लिए वाइड ऐंगल लेंस लगा है। फोन में फ्रंट पर होमबटन के नीचे फिंगरप्रिंट सेंसर भी दिया गया है। इस स्मार्टफोन की बैटरी 2800 mAh है, जिसे रिमूव किया जा सकता है। बैटरी फास्ट चार्जिंग भी सपॉर्ट करती है। फोन में फ्रंट पर होमबटन के नीचे फिंगरप्रिंट सेंसर भी दिया गया है। कनेक्टिविटी की बात करें तो यह 4G VolTE, वाई-फाई, ब्लूटूथ, जीपीएस और माइक्रो-यूएसबी सपॉर्ट करता है। इसमें मोटो जी5 प्लस की ही तरह स्पेशल मोटोरोला फीचर्स, जैसे कि मोटो डिस्प्ले, ऐक्शंस, ट्विस्ट जेस्चर और वन बटन नैव मोड हैं। इसे अपडेट करने पर गूगल असिस्टेंट भी मिलेगा। इस स्मार्टफोन की कीमत 11,999 रुपये है। यह सिर्फ ऐमजॉन इंडिया से खरीदा जा सकेगा। यह ग्रे और गोल्ड कलर्स में मिलेगा। सेल रात मंगलवार रात 11.59 बजे से शुरू होगी। कंपनी ने कुछ खास ऑफर्स भी पेश किए हैं। 5 और 6 अप्रैल को खरीदने पर ही ये ऑफर्स मिलेंगे। HDFC बैंक क्रेडिट कार्ड से खरीदने पर 1000 रुपये का कैश बैक मिलेगा। पुराने फोन को एक्सचेंज करने पर 500 रुपये का एक्स्ट्रा ऑफ मिलेगा। सैनडिस्क अल्ट्रा 16 जीबी मेमरी कार्ड मिलेगा। प्राइम मेंबर्स को ऐमजॉन 1000 रुपये तक का कैशबैक देगा।
मुंबई विडियो गेम्स के दीवानों के लिए आसुस के ब्रैंड रिपब्लिक ऑफ गेमर्स (ROG) ने मंगलवार को मुंबई में पावरफुल लैपटॉप GTX800 लॉन्च किया। कंपनी का दावा है कि यह भारत का पहला ऐसा लैपटॉप है, जिसमें लेटेस्ट NVIDIA GeForce GTX 1080 ग्राफिक्स कार्ड और हाइड्रो ओवरलॉकिंग सिस्टम मौजूद है। 18 इंच डिस्प्ले वाले इस लैपटॉप में यूजर्स को 4K अल्ट्रा हाईडेफिनेशन गेमप्ले मिलता है। इसके अलावा यह लैपटॉप वर्चुअल रियल्टी हेडसेट्स व वीआर गेम्स को भी सपोर्ट करता है। इसमें हाइड्रोक्लॉकिंग डॉक है, जिसमें लिक्विड कूलिंग रेडियएटर्स लगे हैं। जब लैपटॉप रो इस डॉक से कनेक्ट किया जाता है, कूलैंट को को सीपीयू और जीपीयू को कूल करने के लिए पंप कियाय जा सकता है। इससे परफॉर्मेंस बढ़ जाती है। रैम को भी लिक्विड कूलिंग से फायदा पहुंचता है। कंपनी के मुताबिक, इस लैपटॉप में 2.7 गीगाहर्ट्ज का इंटेल आई7 प्रोसेसर, 64 जीबी रैम और 2 टीबी की हार्डडिस्क दी गई है। इसकी बैटरी भी दमदार है।लैपटॉप का वजन 5.7 किलो है और डॉक क 4.6 किलो है। इसे कैरी करने के लिए पहियों वाला सूटकेस और एक बैगपैक मिलता है। इस लैपटॉप के साथ कंपनी अपना गेमिंग माउस भी देगी। इस डिवाइस की कीमत 7,97,990 रुपये तय की है।
रिलायंस जियो की फ्री सर्विसेज आज खत्म हो रही हैं। अनलिमिटेड डेटा और वॉइस कॉलिंग देने वाला हैपी न्यू इयर ऑफर 31 मार्च तक ही वैलिड है, इसके बाद जियो की सर्विसेज के लिए पैसे चुकाने होंगे। यूजर्स को अतिरिक्त बेनिफिट देने वाले जियो प्राइम सब्स्क्रिप्शन को खरीदने का भी आज आखिरी दिन है मगर यूजर्स को इसमे दिक्कत आ ही है। बहुत से लोगों ने कहा है कि वे जियो प्राइम के लिए एनरोल नहीं करवा पा रहे हैं। फेसबुक और ट्विटर पर कुछ लोगों ने जानकारी दी है कि उन्हें जियो प्राइम के लिए रजिस्टर करवाने में दिक्कत हो रही है। हमने भी डेस्कटॉप वेबसाइट और ऐप के जरिए 99 रुपये की जियो प्राइम मेंबरशिप लेने की कोशिश की मगर 'सिस्टम एरर' की वजह से ऐसा नहीं कर पाए। डेस्कटॉप साइट काफी देर तक लोड नहीं हुई और My Jio ऐप के साथ भी ऐसा ही देखने को मिला। प्लान खरीदने की कोशिश पर एरर आ गई। जियो के टैरिफ प्लान्स के बारे में जानने के लिए यहां क्लिक करें बहुत से यूजर्स ने सोचा होगा कि जियो प्राइम मेंबरशिप के लिए आखिरी दिन एनरोल करेंगे। हो सकता है कि इस वजह से एकाएक ट्रैफिक बढ़ने से यह दिक्कत आ रही हो। क्या है जियो प्राइम? कंपनी ने 99 रुपये में जियो प्राइम नाम से एक साल का सब्स्क्रिप्शन ऑफर लॉन्च किया है, जिसे 31 मार्च तक खरीदा जा सकता है। जियो प्राइम के सब्स्क्राइबर्स 10 रुपये प्रति दिन या 303 रुपये प्रति महीने के रिचार्ज पर अनलिमिटेड डेटा और वॉइस कॉलिंग पा सकेंगे। प्रति दिन 1 जीबी डेटा ही फुल स्पीड पर मिलेगा। इसके अलावा जियो प्राइम सब्स्क्राइबर्स को अन्य रिचार्जों पर भी सामान्य यूजर्स की तुलना में थोड़ा ज्यादा बेनिफिट्स मिलेंगे।
अक्सर कंपनियां अपने कर्मचारियों के लिए अनूठे कदम उठाती रहती हैं लेकिन स्वीडन की एक स्टार्टअप कंपनी अपने कर्मचारियों की त्वचा के नीचे माइक्रोचिप इंप्लांट कर रही है। यह माइक्रोचिप चावल के दाने के बराबर की है और स्वाइप कार्ड का काम करती है। कंपनी का कहना है कि इस माइक्रोचिप के बाद कर्मचारियों को दरवाजे खोलने, प्रिंटर का इस्तेमाल करने या हाजिरी लगाने के लिए कार्ड की जरूरत नहीं होगी। स्वीडिश कंपनी एपिसेंटर माइक्रोचिप लगवाने वाले कर्मचारियों के लिए पार्टी का आयोजन भी करती है। एपिसेंटर के सीईओ पैट्रिक मेस्टरटन का कहना है, 'मेरे ख्याल से इसका सबसे बड़ा लाभ सुगमता है। मूल रूप से यह आपके लिए बहुत से कामों को आसान कर देगी जिससे आपको चाभियों, क्रेडिट कार्ड या अन्य संचार उपकरणों को साथ रखने की कोई जरूरत नहीं होगी।' उन्होंने कहा कि हालांकि पहले कर्मचारी माइक्रोचिप को लगाने में हिचकिचा रहे थे लेकिन अब इसकी सुविधाओं को देखकर वह लोग इसे लगाने को तैयार हो रहे हैं। हालांकि इस तरह की तकनीक कोई नई नहीं है। ऐसी चिप का इस्तेमाल पालतू जानवरों के लिए वर्चुअल कॉलर के रूप में होता रहा है। इसके अलावा कंपनियां डिलिवरी को ट्रैक करने के लिए भी ऐसी तकनीकों का इस्तेमाल करती हैं। बस अभी अंतर इतना है कि ऐसी किसी तकनीक का इस्तेमाल अभी तक किसी कंपनी के द्वारा कर्मचारियों पर नहीं किया गया था। कंपनी अभी यह माइक्रोचिप अपने कर्मचारियों को मुफ्त उपलब्ध करा रही हैं। दूसरी तरफ, कुछ लोग इस तकनीक की आलोचना भी कर रहे हैं क्योंकि इससे निजता का हनन हो सकता है। इन लोगों का कहना है कि ऐसी चिप इंप्लांट कराने के बाद कंपनी को आपके आने-जाने, काम करने के घंटों के साथ-साथ यह जानकारी भी होगी कि आपने कहां से क्या खरीदा और आप कहां-कहां गए।
वीवो ने अपने स्मार्टफोन Vivo V5 Plus का स्पेशल IPL लिमिटेड एडिशन मॉडल लॉन्च किया है। कंपनी ने IPL की ओपनिंग सेरिमनी और पहले मैच से एक दिन पहले मंगलवार को इसे लॉन्च किया। यह 10 अप्रैल से फ्लिपकार्ट और अन्य रीटेल स्टोर्स से खरीदा जा सकेगा। इसकी कीमत का ऐलान भी उसी वक्त किया जाएगा। Vivo V5 Plus स्मार्टफोन को कंपनी ने भारत में जनवरी में लॉन्च किया था। अभी इसकी कीमत 27,980 रुपये है। फरवरी से यह ऑनलाइन और ऑफलाइन बिकने लगा था। रेग्युलर Vivo V5 Plus से Vivo V5 Plus IPL Limited Edition थोड़ा अलग है। यह मैट ब्लैक कलर में लॉन्च किया गया है। इसके बैक पैनल पर IPL का लोगो बना हुआ है। अन्य स्पेसिफिकेशंस वैसे ही हैं। सेल्फी फोकस्ड Vivo V5 Plus में ऐंड्रॉयड 6.0 मार्शमैलो पर आधारित Funtouch OS 3.0 डाला गया है। इसकी सबसे बड़ी खूबी है ड्यूल फ्रंट कैमरा सेटअप। इसमें एक 20 मेगापिक्सल कैमरा है जिसमें Sony IMX376 1/2.78-इंच सेंसर लगा है। अपर्चर f/2.0 है और 5P लेंस सिस्टम भी लगा है। साथ में एक 8 मेगापिक्सल कैमरा है जो डेप्थ ऑफ फील्ड इन्फर्मेशन कैप्चर करता है। Vivo V5 Plus में 16 मेगापिक्सल बैक कैमरा लगा है, जिसके साथ LED फ्लैश दी गई है। होम बटन पर फिंगरप्रिंट सेंसर भी है। इस स्मार्टफोन 5.5 इंच का फुल HD डिस्प्ले है जिसका रेजलूशन 1080 x 1920 पिक्सल्स है। इसमें 2.0GHz ऑक्टा-कोर स्नैपड्रैगन 625 प्रोसेसर के साथ 4GB रैम लगी है। इंटरनल स्टोरेज 64 जीबी है, जिसे एक्सपैंड नहीं किया जा सकता। कनेक्टिविटी की बात करें तो यह 4G LTE, वाई-फाई, ब्लूटूथ और जीपीएस सपॉर्ट करता है। 152.8x74.00x7.26 mm डायमेंशंस वाले इस स्मार्टफोन का वजन 158.6 ग्राम है। इसमें 3055 mAh बैटरी लगी है।
अमित मिश्रा स्मार्टफोन्स में बढ़ते फीचर्स बैटरी पर लोड बढ़ाते जा रहे हैं और ऐसे में Asus ने इस बार दांव खेला है पावरफुल बैटरी वाले फोन पर। हमने एक हफ्ते तक Asus Zenfone 3s Max को आजमाकर परखा। पढ़ें रिव्यू: स्पेसिफिकेशंस 5.2 इंच डिस्प्ले, 3 जीबी रैम, 32 जीबी मेमरी (2 टीबी तक एक्सपैंडेबल), 13MP/8MP कैमरा, 5000 mAh बैटरी, 1.5 GHz 64 बिट ऑक्टाकोर माली T860 प्रोसेसर, कीमत: 14,999 रुपये। क्या हैं 5000 एमएएच बैटरी के मायनेः 5000 mAh की बैटरी का दमखम परखने के लिए हमने इसे शनिवार रात को चार्ज किया और देर रात तक इस्तेमाल करने के बाद रविवार को इससे जमकर सर्फिंग और फटॉग्राफी की। टिपिकल फोन की तरह हमें लगा कि इसे फिर रात को चार्ज करना पड़ेगा लेकिन ऐसा नहीं हुआ। इसमें रात को भी आधे से ज्यादा जूस बचा था। अगला पूरा दिन और शाम भी आराम से बैटरी निकाल गई। मन किया कि रात को इसे चार्ज कर लें वरना सुबह इसका दम निकल जाएगा। हमने इसे जम कर परखने की ठानी और इसे चार्ज नहीं किया। हम मंगलवार की सुबह भी यह देख कर हैरान थे कि इसमें अब भी 20 फीसदी पावर बची है। आजतक हमने किसी भी स्मार्टफोन की ऐसी बैटरी परफॉर्मेंस नहीं देखी। इसे बैटरी का चैंपियन कहा जाए तो कम नहीं होगा। इसमें रिवर्स चार्जिंग का ऑप्शन भी है, जिससे इसे पावर बैंक की तरह भी इस्तेमाल किया जा सकता हैं और दूसरे डिवाइसेज चार्ज किए जा सकते हैं। डिजाइन और हार्डवेयर Asus के Zenfone 3 सीरीज के बाकी हैंडसेट्स की तरह ही इसका डिजाइन भी अच्छा है। हमने गोल्डन कलर के ऑप्शन को परखा जो देखने में काफी स्टाइलिश और हैंडी नजर आया। इसके बेहतरीन कर्व्स और मेटैलिक बिल्ट इसे एक प्रीमियम लुक्स देते हैं। बैक कवर की सैंड फिनिश शानदार है। डिवाइस को इस तरह से डिजाइन किया गया है कि 5.2 इंच का डिसप्ले 5.5 इंच की फील देता है। 2.5D कर्व्ड डिस्प्ले काफी ब्राइट और क्रिस्प है। अगर हम बात करें प्रोसेसर और रैम की तो इसका कॉम्बिनेशन भी काफी स्मूद काम करता है। कहीं पर भी डिवाइस अटकती या ठिठकती नजर नहीं आई। सामने की तरफ मौजूद इसका फिंगरप्रिंट सेंसर भी काफी अच्छा काम करता नजर आया। कैमरा Asus का दावा है उनका पिक्सल मास्टर कैमरा बेहतर पिक्सल वाली तस्वीरें खींचता है। इस दावे में दम लगा लेकिन मोबाइल कंपनियों को इस बात को समझना होगा कि कैमरा पिक्सल से ज्यादा सेंसर की दरकार रखता है। दिन की लाइट में तो तस्वीरें बेहतर आईं लेकिन कम और इनडोर खींची गई तस्वीरों में नॉयस नजर आई। कैमरा तेजी से फोकस करता है सेल्फी लेने के मामले में काफी अच्छा परफॉर्म करता नजर आया। इसके कैमरे को अगर शानदार नहीं तो कम से कम एक अच्छे कैमरे की श्रेणी में तो रखा ही जा सकता है। साउंड बैटरी की तरह ही इस फोन का साउंड भी हमारे लिए एक सरप्राइज रहा। इसका साउंड इतना लाउड है कि हम इसे हेडफोन लगा कर फुल पर नहीं सुन पाए। चाहें स्पीकर हों या हेडफोन इसका साउंड थिरकने पर मजबूर करता है। म्यूजिक और मूवीज के शौकीनों के लिए यह एक बेहतरीन ऑप्शन साबित हो सकता है। नतीजा हर स्मार्टफोन यूजर कभी न कभी यह जरूर सोचता है कि काश कोई ऐसा फोन हो जिसे रोज चार्ज करने की जरूरत न पड़े। उनके लिए यह फोन सपना सच होने जैसी फीलिंग लेकर आया है। अगर आप नया फोन लेना चाहते हैं तो इस विकल्प के बारे में सोच सकते हैं। इसकी कीमत 14,999 रुपये है।
अनुपम सक्सेना मोटोरोला मोटो G ने अपनी बढ़िया क्वॉलिटी, अच्छी परफॉर्मेंस और आकर्षक कीमत के जरिए बजट स्मार्टफोन्स के लिए मानदंड तय किए थे। हालांकि इसके औसत कैमरे और मेमरी कार्ड स्लॉट न होने से कई लोगों को निराशा भी हुई थी। मोटोरोला ने कहा है कि उसने नई जेनरेशन के मोटो G में सभी शिकायतों को दूर करने की कोशिश की है। क्या मोटो G (सेकंड जेनरेशन) पर्फेक्ट बजट स्मार्टफोन है? देखते हैं इस रिव्यू में... बिल्ड और डिजाइन डिजाइन के मामले में मोटो G (सेकंड जेनरेशन) कुछ खास नहीं बदला है। वास्तव में यह दो फ्रंट क्रोम ग्रिल्स की वजह से मोटोरोला के एंट्री लेवल स्मार्टफोन मोटो E से प्रभावित लगता है। यह फोन 10.99 मिलीमीटर के साथ थोड़ा मोटा और 149 ग्राम वजन के साथ थोड़ा भारी लगता है। सामने की तरफ ऊपर और नीचे मेटल स्ट्रिप के बीच 5 इंच का डिस्प्ले है। ये स्ट्रिप फोन के स्पीकर आउटलेट को दिखाती हैं। ईमानदारी से कहें तो हमें ये स्ट्रिप्स बहुत अच्छी नहीं लगीं और हम मोटो X की तरह फ्रंट-स्पीकर ग्रिल्स पसंद करते। पहले के मोटो G की तरह इसमें भी फ्रंट पैनल के किनारे हल्का सा गैप है, जो थोड़ा उठा हुआ है। इस वजह से डिस्प्ले पर गंदगी आती है। हमें लगता है कि मोटोरोला को डिजाइन में थोड़ा बदलाव करना चाहिए। दाईं तरफ पॉवर और वॉल्यूम बटन हैं। माइक्रो-यूएसबी पोर्ट निचले हिस्से में है। 3.5 मिलीमीटर हेडसेट जैक ऊपरी हिस्से में है। इसके मेटल के बने बटन बढ़िया लगते हैं और अच्छे से काम करते हैं। इसके बटन पहले वाले मोटो G से अच्छे हैं। इसका हल्का सा कर्व्ड प्लास्टिक बैक कवर रबड़ के सॉफ्ट टच के साथ मैट फिनिश वाला है, जिसकी वजह से पकड़ने में यह अच्छा लगता है। इस पर पकड़ मजबूत बनी रहती है। मोटो G सबसे अच्छे डिजाइन वाले स्मार्टफोन्स में से एक है। फोन में पीछे की तरफ मोटोरोला लोगो, कैमरा लेंस और एलईडी फ्लैश है। पीछे का पैनल हटाने पर दो माइक्रो-सिम स्लॉट, एक माइक्रो-एसडी कार्ड स्लॉट और एक बैटरी दिखती है। पहले वाले मोटो G की तरह इसमें भी कई रंग के बैक पैनल लगाए जा सकते हैं। पहले वाले मोटो G की तरह यह भी मजबूत और टिकाऊ महसूस होता है। हमें इसके पैनल या और कहीं से कोई चरमराहट या कोई आवाज नहीं सुनाई दी। पिछले हिस्से पर आसानी से दाग-धब्बे नहीं लगते। नए मोटो G में एक नैनो-कोटिंग है, जिससे यह कुछ हद तक वॉटर-रेजिस्टेंट हो जाता है। यह हल्के-फुल्के छीटों-बौछारों को झेल सकता है, लेकिन शायद पानी में गिरने से नुकसान को न रोक पाए। नया मोटो G सफेद रंग में भी है। डिस्प्ले नए मोटो G में बड़ा, 5 इंच का (पहले वाले मोटो G से 0.5 इंच बड़ा) डिस्प्ले है, हालांकि डिस्प्ले रेजॉलूशन 720x1280 पिक्सल का ही है। डिस्प्ले में कॉर्निंग गरिला ग्लास का इस्तेमाल किया गया है, ताकि इसे छोटी-मोटी खरोंचों से बचाया जा सके। टेक्स्ट और ग्राफिक्स अच्छे दिखते हैं, हालांकि पहले वाले मोटो G की तुलना में ब्राइटनेस लेवल कुछ कमजोर है। हर इंच पर पिक्सल भी घटे हैं, लेकिन हमें ज्यादा पिक्सलेशन नहीं दिखा। पहले वाले मोटो G की तुलना में इस पर रंग उतने प्रभावशाली नहीं दिखते। व्यूइंग ऐंगल्स शानदार हैं। धूप में भी स्क्रीन पर अच्छे से पढ़ा जा सकता है। सॉफ्टवेयर भारत में ड्यूल-सिम सपॉर्ट करने वाला मोटो G ऐंड्रॉयड 4.4 किटकैट के साथ आता है। मोटो G में ऑन-स्क्रीन नैविगेशन कंट्रोल के साथ लगभग स्टॉक (शुद्ध) ऐंड्रॉयड है। गूगल नाउ लॉन्चर जैसे लॉन्चर के साथ इसका इंटरफेस गूगल नेक्सस 5 जैसा है। बस मोटोरोला ने इसमें अपने कुछ ऐप्स डाले हैं। इस बात का शुक्र है कि ये ऐप्स ब्लॉटवेयर (फोन को धीमा करने वाले ऐप्स) नहीं हैं और काम के हैं। इनमें से एक असिस्ट नाम का ऐप है, जो आपके मीटिंग में होने या सोने के दौरान फोन के अलर्ट को बदलता है। अगर आपने आईफोन इस्तेमाल किया है, तो आपने डू नॉट डिस्टर्ब का फीचर देखा होगा। असिस्ट वैसा ही है। इससे आप फोन को साइलंट कर सकते हैं या मिस्ड कॉल के लिए ऑटो रिप्लाई लगा सकते हैं। फोन के साथ आने वाला मोटोरोला का एक और ऐप हेल्प है। इस ऐप में ट्यूटोरियल्स, FAQs, कैसे करें और ऐक्शनेबल टिप्स हैं, जिससे यह यूज़र गाइड की तरह काम करता है। इसमें एक शॉर्टकट बटन भी है, जिससे मोटोरोला कस्टमर केयर से संपर्क किया जा सकता है। मोटोरोला माइग्रेट की मदद से आप अपने पुराने ऐंड्रॉयड फोन या आईफोन से इस फोन पर कॉन्टेंट और सेटिंग्स ट्रांसफर कर सकते हैं। मोटोरोला अलर्ट ऐप यूज़र्स को इस बात की सुविधा देता है कि वे किसी इमर्जेंसी में अपनी जगह के साथ चुनिंदा कॉन्टैक्ट्स को अलर्ट कर पाएं। ड्यूल-सिम मोटो G में ऐसी सेटिंग्स हैं, जिनसे आप दोनों सिम कार्ड को मैनेज कर सकें। इससे आप डेटा, कॉल और मेसेजिंग के लिए डिफॉल्ट कनेक्शन चुन सकते हैं। इनके अलावा आपको एक दम साफ-सुथरा फोन मिलता है, जिसे आप अपनी प्राथमिकताओं के हिसाब से कस्टमाइज़ कर सकें और मनचाहे ऐप्स का इस्तेमाल कर सकें। कैमरा नए मोटो G में पीछे की तरफ फ्लैश के साथ ऑटोफोकस वाला 8 मेगापिक्सल का कैमरा है। 2 मेगापिक्सल का फ्रंट कैमरा है। मोटोरोला के कैमरा ऐप में मोटे तौर पर केवल 2 बेसिक कंट्रोल्स दिखेंगे। एक विडियो कैमरे पर जाने के लिए और दूसरा आगे-पीछे के कैमरों को चुनने के लिए। लेकिन जब स्क्रीन के दाईं तरफ से स्वाइप करेंगे, तो चाप (आर्क) के आकार का डायल दिखेगा, जिसमें एचडीआर मोड, फ्लैश, फोकस व एक्सपोज़र, स्लो मोशन, पैनोरमा मोड, जियो-टैगिंग, वाइडस्क्रीन मोड और शटर साउंड के फीचर्स मिलते हैं। विंडोज़ फोन कैमरा ऐप की तरह इसमें आप स्क्रीन पर कहीं भी क्लिक/टैप करके फोटो खींच सकते हैं। सॉफ्ट व्यूफाइंडर को ऊपर या नीचे करके ज़ूम इन और आउट या फोकस शिफ्ट किया जा सकता है। कैमरा हार्डवेयर बेहतर हुआ है। हमें महसूस हुआ कि यह पहले वाले मोटो G से बढ़िया फोटो लेता है, यहां तक कि कम रोशनी में भी। फोटो में बढ़िया डीटेल्स, सटीक रंग और कंट्रास्ट रहता है। डिफॉल्ट वाइट बैलंस सेटिंग्स अब ज्यादा वाइट है। एचडीआर मोड अब बेहतर कंट्रास्ट के साथ तस्वीरें लेता है। कम रोशनी में ली गई तस्वीरें पहले वाले मोटो G के मुकाबले बढ़िया दिखती हैं। कम ग्रेन के साथ इनमें ज्यादा डीटेल्स हैं। फ्रंट-कैमरा अच्छी सेल्फी लेता है, लेकिन तस्वीरें थोड़ा ग्रेनी दिखती हैं, खास तौर पर अगर कम रोशनी में शूट किया गया हो। पिछला कैमरा 720p नॉर्मल और स्लो मोशन विडियो शूट करता है। विडियो की क्वॉलिटी अच्छी है। परफॉर्मेंस पहले वाला मोटो G जब लॉन्च हुआ था, तब वह बेस्ट परफॉर्मिंग बजट स्मार्टफोन था। हार्डवेयर के मामले में नया मोटो G बहुत नहीं बदला है। इसमें 1.2 गीगाहर्त्ज क्वॉलकॉम स्नैपड्रैगन 400 प्रोसेसर, एड्रिनो 305 जीपीयू और एक जीबी रैम है। फोन के मेन्यू के नैविगेशन, ऐप्स खोलने और एक ऐप से दूसरे पर जाने में कोई खास धीमापन या रुकावट महसूस नहीं हुई। कुछ बार ऐप ड्रॉअर से बाहर निकलते वक्त ट्रांज़िशन इफेक्ट्स थोड़ा झटकेदार था। सिंथेटिक बेंचमार्क्स में यह माइक्रोमैक्स कैनवस टर्बो मिनी जैसे अपने प्रतिद्वंद्वियों से थोड़ा आगे है। इसे एंटुटु पर 17976, क्वाड्रैंट पर 8882 और नीनामार्क 2 पर 57.8 का स्कोर मिला है। इनमें से कुछ आंकड़े पहले वाले मोटो G से बेहतर हैं, लेकिन श्याओमी रेडमी 1S से पीछे हैं। 16 जीबी स्टॉरेज में से यूज़र को 12.9 जीबी मिलते हैं। अच्छी बात यह है कि नए मोटो G में माइक्रो-एसडी कार्ड स्लॉट है, जिससे आपको फोन में गाने, फोटो और विडियो आदि रखते हुए स्टॉरेज भरने की चिंता नहीं होगी। नए मोटो G के कनेक्टिविटी ऑप्शंस में ब्लूटूथ, वाई-फाई और जीपीएस शामिल हैं। इसका वाई-फाई ऐंटेना पहले से तेज 802.11ac स्टैंडर्ड सपॉर्ट करता है और कम्पैटिबल राउटर्स के साथ काम करता है। फोन की कॉल क्वॉलिटी और सिग्नल पकड़ने की क्षमता बेहतरीन है। कमजोर सिग्नल वाले इलाकों में भी हमें कॉल करने में कोई दिक्कत नहीं हुई। फोन का जीपीएस भी बढ़िया काम करता है। इसमें एफएम रेडियो है, लेकिन फोन में ऐंटेना के तौर पर हेडफोन लगाने पर भी स्पीकर के जरिए एफएम नहीं सुना जा सकता है। इसमें रिकॉर्डिंग का फीचर भी नहीं है। इस पर लगभग सभी लोकप्रिय विडियो और ऑडियो फाइल फॉर्मैट्स चलते हैं। फोन में सामने की तरफ के स्टीरियो स्पीकर्स की आवाज तेज है, लेकिन इनमें बास की कमी है। हमारे देखे हुए फोन्स में यह सबसे तेज आवाज देने वाले फोन्स में से एक है। इसमें 2070mAh की बैटरी है, जिसे आसानी से नहीं निकाला जा सकता। पूरे वक्त 3G डेटा ऑन रखने और स्क्रीन की ब्राइटनेस सबसे ज्यादा रखने पर यह पूरे दिन चल जाती है। इसमें 2-3 घंटे की कॉल, थोड़ी देर गेमिंग और वेब ब्राउज़िंग शामिल हैं। इस पर लगातार 7-8 घंटे तक विडियो देखा जा सकता है। कुल मिलाकर नए मोटो G की परफॉर्मेंस पहले वाले मोटो G जैसी ही है और इसे इस्तेमाल करने का एक्स्पीरियंस बढ़िया रहता है। गेमिंग हमने इस बिना फ्रेम ड्रॉप या फ्रीज़ हुए सबवे सर्फर्स, टेंपल रन 2, बनाना कॉन्ग और अस्फाल्ट 8 जैसे गेम्स खेले। एक जीबी रैम के बावजूद फोन की गेमिंग परफॉर्मेंस अच्छी है। नतीजा इसमें कोई शक नहीं कि मोटोरोला ने पहले वाले मोटो G की कमियों को दूर करके संतुलित, बढ़िया क्वॉलिटी वाले स्मार्टफोन के रूप में नया मोटो G दिया है। नया मोटो G हार्डवेयर के मामले में पहले वाले मोटो G से बहुत अलग नहीं है, लेकिन आप इसकी परफॉर्मेंस से निराश नहीं होंगे। यह पैसा-वसूल बजट स्मार्टफोन है। 12999 रुपए की कीमत के साथ यह पहले वाले मोटो G से एक हजार रुपए कम कीमत पर लॉन्च हुआ है, लेकिन दूसरे कई विकल्पों से महंगा है। अब परिदृश्य बदल चुका है और श्याओमी रेडमी 1S व आसुस ज़ेनफोन 5 कड़ी टक्कर दे सकते हैं। अगर आपके पास पहले वाला मोटो G है, तो नया वाला खरीदने का कोई खास कारण नहीं है। अगर आप एक भरोसेमंद, साफ-सुथरे सॉफ्टवेयर और अच्छे डिज़ाइन वाला बजट ऐंड्रॉयड स्मार्टफोन खरीदना चाहते हैं, तो मोटो G इन पैमानों पर खरा उतरता है। खूबियां बेहतर कैमरा बढ़िया बैटरी बैकअप मेमरी कार्ड लगाने की सुविधा कमियां थोड़ा भारी लगता है 1080p विडियो शूट नहीं हार्डवेयर में पहले मोटो G से ज्यादा बदलाव नहीं
नई दिल्ली रिंगिंग बेल्स कंपनी ने फ्रीडम 251 स्मार्टफोन को लेकर एक नई घोषणा की है। कंपनी का कहना है कि अब वो स्मार्ट फोन के लिए कैश ऑन डिलिवरी की व्यवस्था कर रही है। कंपनी ने अपने फेसबुक पेज पर इसकी जानकारी दी है। लेकिन पहले से फोन के लिए पेमेंट कर चुके लोगों का मामला क्लीयर नहीं हुआ है। रिंगिंग बेल्स ने इस ऑफर को अपने पहले उन 25 लाख ग्राहकों के लिए रखा है, जो ऑनलाइन फोन के लिए रजिस्ट्रेशन करा रहे हैं। कंपनी ने अपने फेसबुक पेज पर लिखा है कि इस सर्विस की मदद से ग्राहक फोन की डिलिवरी के बाद पैसा दे पाएंगे। Posted by Ringing Bells on Wednesday, 24 February 2016 कंपनी का दावा है कि वो पहले 25 लाख रजिस्ट्रेशन के लिए इस प्रक्रिया को शुरू कर रही है। लेकिन इस न्यूज ने भी एक तरह का कंफ्यूजन ही खड़ा किया है। सवाल खड़ा हो रहा है कि उन ग्राहकों का क्या होगा जिन्हें पहले ही रजिस्ट्रेशन करा रखी है और पेमेंट भी हो चुकी है।
नई दिल्ली LeEco (Letv) ने अपने स्मार्टफोन्स Le 1s और Le Max की ओपन सेल शुरू कर दी है। आलम यह रहा कि गुरुवार सुबह सेल शुरू होने के कुछ ही देर में Le 1s सोल्ड आउट हो गया। इससे पहले रजिट्रेशन के बाद हुईं दो फ्लैश सेल में भी यह कुछ ही सेकंड्स में आउट ऑफ स्टॉक हो गया था। Le 1s के फीचर्स जानने और रिव्यू पढ़ने के लिए क्लिक करें कम दाम में कई दमदार फीचर्स से लैस इन आकर्षक स्मार्टफोन्स को लेकर लोगों में खासा उत्साह देखने को मिल रहा है। कंपनी ने इन स्मार्टफोन्स के साथ एक्सचेंज ऑफर, छूट और लकी ड्रॉ जैसी डील भी पेश की थी। ऐक्सिस बैंक के क्रेडिट और डेबिट कार्ड होल्डर्स को Le 1s पर 10 पर्सेंट और Le Max पर 1500 रुपये का ऑफ देने का ऑफर पेश किया गया है। लकी विनर्स को LeEco हजारों ब्लूटूथ हेडसेट्स भी दे रही है। Le स्मार्टफोन खरीदने वाले एक लकी विनर को महिंद्रा KUV100 भी दी जानी है। Le Max के फीचर्स जानने के लिए यहां क्लिक करें Le 1S की कीमत 10,999 रुपये है, जो इस वक्त सोल्ड आउट हो चुका है। कंपनी के प्रतिनिधि ने हमें बताया कि जल्द ही और यूनिट्स तैयार हो जाने पर Le 1s की सेल शुरू की जाएगी। Le Max की कीमत 32,999 रुपये है।
हैदराबाद भारत के सबसे बड़े नॉन-टेल्को और तीसरे सबसे बड़े इंटरनेट सर्विस प्रवाइडर एसीटी फाइबरनेट ने हैदराबाद शहर के लिए 1 जीबीपीएस (गीगा स्पीड्स) वायर्ड ब्रॉडबैंड इंटरनेट सर्विस के लॉन्च की घोषणा की है। आईटी, निगम प्रशासन एवं उद्योग मंत्री के. तारक रामा राव की मौजूदगी में लॉन्च किया गया एसीटी फाइबरनेट, भारतीय इंटरनेट बाजार में पहली कंपनी है, जो पूरे शहर को गीगा इनेबल कर रही है। गीगा स्पीड्स से इंटरनेट से डाउनलोड स्पीड यूएसबी से डेटा ट्रांसफर करने की स्पीड से तेज हो जाएगी। एसीटी फाइबरनेट का दावा है कि उसके पास दुनिया की सर्वश्रेष्ठ फाइबर ऑप्टिक टेक्नॉलजी है और अब वह भारतीय ग्राहकों को वर्ल्ड क्लास एक्सपीरियंस दे रही है। इस सर्विस से यूजर्स को 1 Gbps की स्पीड मिलेगी। कंपनी का कहना है कि जब भारत में इंटरनेट की औसत स्पीड 2.5 एमबीपीएस पर रुकी हुई है, एसीटी फाइबरनेट का 1 जीबीपीएस लॉन्च हैदराबाद में इंटरनेट की स्पीड को राष्ट्रीय औसत के मुकाबले 400 गुना कर देगा। दुनिया में बहुत कम शहर गीगा इनेबल्ड हैं और वे भी इतने बड़े पैमाने पर नहीं हैं। इस लॉन्च के बाद हैदराबाद दुनिया के उन चुनिंदा शहरों में शामिल हो जाएगा, जहां ऐसी फ्यूचरिस्टिक टेक्नॉलजी होगी। अभी हैदराबाद में यह सर्विस 5,999 रु. प्रति महीने, 1 जीबीपीएस, 1 टीबी एफयूपी में उपलब्ध है। एसीटी फाइबरनेट की योजना जल्द ही उन सभी 11 शहरों में 1 जीबीपीएस इंटरनेट सेवा देने की है, जहां पर यह कंपनी काम कर रही है।
शाओमी ने साल की शुरुआत नए स्मार्टफोन Redmi Note 4 को लॉन्च करके की है। इस स्मार्टफोन का लंबे समय से इंतजार किया जा रहा था। कंपनी ने भारत में इसे तीन वैरियंट्स में उतारा है और सबसे सस्ते वैरियंट की कीमत 9,999 रुपये है। यह शाओमी का पहला स्मार्टफोन है, जिसमें 2.5 D कर्व्ड डिस्प्ले लगा है। इसके साथ ही कंपनी इस स्मार्टफोन के लिए ऐंड्रॉयड 7.0 नॉगट अपडेट भी जारी किया जाएगा। क्या रेडमी नोट 4 उम्मीदों पर खरा उतरता है, रिव्यू पढ़ें और जानें: तस्वीरें देखते हुए रिव्यू पढ़ने के लिए यहां क्लिक करें डिजाइन शाओमी रेडमी नोट 4 में मैट फिनिश वाला मेटालिक डिजाइन है, जिससे यह देखने में प्रीमियम स्मार्टफोन लगता है। मेटालिक यूनिबॉडी की वजह से यह कम कीमत होने के बावजूद उससे महंगा नजर आता है। गोलाई वाले किनारे इसे पकड़ने में सुविधाजनक बनाते हैं। यह आसानी से फिसलता भी नहीं है। वॉल्यूम रॉकर और पावर बटन राइट साइड में है और लेफ्ट साइड हाइब्रिड ड्यूल-सिम कार्ड ट्रे दी गई है। फ्रंट पैनल पर 5.5 इंच का फुल HD डिस्प्ले लगा है और बॉटम पर तीन कैपेसिटिव कीज़ लगी हैं। टॉप एज पर 3.5mm ऑडियो जैक है और बगल में IR ब्लास्टर लगा है, जिससे टीवी और अन्य डिवाइसेज को कंट्रोल किया जा सकता है। बॉटम पर माइक्रो-यूएसबी पोर्ट है। बैक पैनल पर 13 मेगापिक्सल कैमरा है, जिसके साथ ड्यूल LED फ्लैश दी गई है। इसके नीचे फिंगरप्रिंट सेंसर लगाया गया है। कुल मिलाकर हमें रेडमी नोट 4 का डिजाइन काफी अच्छा लगा। कीमत के हिसाब से तो यह काफी शानदार है। डिस्प्ले शाओमी रेडमी नोट 4 में साढ़े 5 इंच का फुल HD 2.5D कर्व्ड डिस्प्ले है, जिसका रेजॉलूशन 1080 x 1920 पिक्सल्स है। हमने पाया कि डिस्प्ले काफी अच्छा है। व्यूइंग ऐंगल भी अच्छे हैं और डायरेक्ट सनलाइट में भी यह ठीक काम करता है। फोन में कलर्स को अजस्ट करने की सेटिंग भी है। इससे यूजर्स वॉर्म और नैचरल कलर टोन्स सेट कर सकते हैं। परफॉर्मेंस शाओमी रेडमी नोट 4 में ऑक्टा कोर क्वॉलकॉम स्नैपड्रैगन 625 प्रोसेसर लगा है। हमने जिस यूनिट को रिव्यू किया, वह 4 जीबी रैम और 64जीबी इंटरनल स्टोरेज वाला वैरियंट है। कंपनी ने दो अन्य वर्जन भी लॉन्च किए हैं। एक में 32 जीबी स्टोरेज के साथ 2 जीबी रैम है और दूसरे में 3 जीबी रैम। 128 जीबी तक का माइक्रोएसडी कार्ड भी इनमें लगाया जा सकता है। हमने स्मार्टफोन को इस्तेमाल किया तो इसकी परफॉर्मेंस अच्छी रही और कहीं पर कोई दिक्कत देखने को नहीं मिली। बड़े डिस्प्ले में गेमिंग और विडियो देखने में मजा आता है। हमने Asphalt 8, Mini Militia जैसे गेम्स खेले और स्मार्टफोन ने उन्हें अच्छे से हैंडल किया। एक बात जरूर है, लंबे समय तक गेमिंग के बाद स्मार्टफोन थोड़ा गर्म हो गया। मेटल बॉडी होना भी इसकी वजह हो सकती है। इसके अलावा मल्टीटास्किंग भी अच्छी रही। कई ऐप्स एकसाथ रन करने और उनके बीच स्विच करने में कोई दिक्कत नहीं हुई। बैटरी और कॉलिंग शाओमी रेडमी नोट 4 में 4100 mAh बैटरी है। हेवी यूज के बाद भी यह पूरा दिन निकालने में कामयाब रही। कॉल क्वॉलिटी भी टेस्ट के दौरान ठीक रही हमने रिलायंस जियो का सिम इस्तेमाल किया और पाया कि VoLTE कॉल्स को भी यह स्मार्टफोन अच्छे से हैंडल कर लेता है। सॉफ्टवेयर सॉफ्टवेयर की बात करें तो शाओमी रेडमी नोट 4 ऐंड्रॉयड 6.0 मार्शमैलो पर आधारित कंपनी के अपने यूजर इंटरफेस MIUI 8 पर रन करता है। इंटरफेस क्लीन और यूजर फ्रेंडली है। इसमें कोई ऐप ड्रॉअर नहीं है और ऐप्स कई होम स्क्रीन्स पर प्लेस किए गए हैं। MIUI काफी कलरफुल है और इसमें कई थीम्स डाउनलोड की जा सकती हैं। ऐप आइकन्स भी बदले जा सकते हैं और वॉलपेपर भी डाउनलोड किए जा सकते हैं। इसमें कुछ खास मोड दिए गए हैं, जैसे कि रीडिंग मोड में डिस्प्ले का बैकग्राउंड ग्लेयर कम कर दिया जाता है। ड्यूल ऐप्स के साथ यूजर्स को ड्यूल स्पेस का ऑप्शन भी मिलता है, जिसमें वे अलग प्रोफाइल बना सकते हैं। यहां पर अलग ऐप्स, अलग फाइल्स और अलग वॉलपेपर्स होंगे। इसके लिए अलग फिंगरप्रिंट पासकोड भी सेट किया जा सकता है। रेडमी नोट 4 में IR ब्लास्टर भी दिया गया है, जिससे टीवी, AC वगैरह को कंट्रोल किया जा सकता है। इसमें पहले से ही Mi Remote ऐप डाला गया है, जो ज्यादातर डिवाइसेज को सपॉर्ट करता है। कैमरा शाओमी में बैक में 13 मेगापिक्सल कैमरा लगा है, जिसके साथ ड्यूल LED फ्लैश है। फ्रंट कैमरा 5 मेगापिक्सल। टेस्टिंग के दौरान हमने पाया कि फ्रंट कैमरा काफी अच्छा काम करता है। स्मार्टफोन नॉइज़ हटाने वाले CMOS सेंसर और बैकसाइड इल्यूमिनेशन (BSI) को इस्तेमाल करके कम लाइट में भी अच्छी तस्वीरें लेता है। कैमरा काफी फास्ट है और यूजर इंटरफेस फ्रेंडली है। यूजर्स लाइव फिल्टर्स अप्लाई करके भी तस्वीरें खींच सकते हैं। स्मार्टफोन के कैमरों ने अच्छी तस्वीरें खींचीं। फोकस अच्छा है और कलर रिप्रॉडक्शन भी सटीक है। स्मार्टफोन में बर्स्ट मोड भी है। नतीजा रिव्यू के बाद हम इस नतीजे पर पहुंचे हैं कि 12,999 में शाओमी नोट 4 अपने प्राइस सेगमेंट में अच्छा ऑप्शन है। इस कीमत पर मेटालिक बॉडी डिजाइन और अच्छे कैमरे इसे दमदार डिवाइस बनाते हैं। इसी सेगमेंट में आप Moto G4 या सैमसंग गैलक्सी J7 प्राइम खरीदने पर भी विचार कर सकते हैं।
नई दिल्ली यू-ट्यूब एंटरटेनमेंट का बड़ा सोर्स है, लेकिन इसका असली मजा आप तभी ले सकते हैं जब इंटरनेट की स्पीड अच्छी हो। स्लो कनेक्शन में तो बफरिंग बोर करता है। यूजर्स की इस परेशानी को दूर करने के लिए गूगल भारत में नया ऐप लाया है। 'यूट्यूब गो ऐप की मदद से उपयोक्ता खराब इंटरनेट कवरेज में भी यूट्यूब विडियो देख सकेंगे। कपंनी ने यूट्यूब गो का बीटा संस्करण पिछले साल सितंबर में पेश किया था।कंपनी ने एक बयान में कहा है-यूट्यूब गो का बीटा संस्करण अब भारत में भी उपलब्ध है। इसे गूगल प्ले स्टोर से डाउनलोड किया जा सकता है। इसके अनुसार भारत से मिले सुझाव और राय के आधार पर ही उसने यूट्यूब-गो को डिजाइन किया है और बनाया है। इसमें विडियो शेयर करने की सुविधा भी होगी।
नई दिल्ली मद्रास के 5 स्टूडेंट्स ने मिलकर ऐसी डिवाइस बनाई है जो कि पब्लिक टॉइलट्स को साफ-सुथरा रखने में मददगार है। इसकी मदद से मल-मूत्र उठाने और टॉइलट सीट धुलने में मदद मिलती है। यह हैंड फ्री डिवाइस है। फिलहाल, भारत में टाइलट्स की स्थित बेहद दयनीय है। साफ-सफाई के मामले में ये बहुत पीछे हैं। 25 से 50 साल की उम्र वाली 30 फीसदी भारतीय महिलाएं यूटीआई यानी यूरिनरी ट्रैक्ट इंफेक्शन से कभी न कभी ग्रसित होती हैं। इन स्टूडेंट्स ने जो प्रोटोटाइप तैयार किया है, इसमें कमोड के बेस में एक साधारण फुट पैडल लगा है, जो कि सीट को उठाने, साफ करने और इसके धुलने के काम आता है। अगर यह प्रॉडक्ट बाजार में बिक्री के लिए आता है तो इसकी अनुमानित कीमत 750 रुपये के आसपास होगी। हालांकि, इसे बनाने में कुल खर्च 5 हजार रुपये होगा। सीएम गोंजालेन और ए.जे. शफेर की एक स्टडी के मुताबिक, दुनियाभर में हर साल तकरीबन 150 मिलियन यूटीआई के केस सामने आते हैं। इसका ग्लोबल इकॉनमी पर हर साल 6बिलियन डॉलर का बोझ पड़ता है। छात्रों ने इस नई डिवाइस को बनाने के लिए पांच महीने लगे। इसको कमोड में आसानी से जोड़ा जा सकता है।
जोलो ने अपने स्मार्टफोन Xolo Era 2X के दाम में कटौती की है। इस बजट स्मार्टफोन को कंपनी ने जनवरी में लॉन्च किया था। पहले 2 जीबी रैम वाले वेरियंट की कीमत 6666 रुपये थी और 3GB रैम वाले की 7,499 रुपये। अब 2 जीबी रैम वाला वेरियंट 6,222 रुपये और 3 जीबी रैम वाला 6,777 रुपये में मिल रहा है। स्पेसिफिकेशंस की बात करें तो जोलो Era 2X ऐंड्रॉयड 6.0 मार्शमैलो पर रन करता है। इसमें 5 इंच का HD IPS डिस्प्ले लगा है, जिसका रेजॉलूशन 720 x 1280 पिक्सल्स है। इस स्मार्टफोन में 1.25GHz के क्वॉड-कोर MediaTek (MTK6737) प्रोसेसर के साथ ARM Mali T720 MP1 जीपीयू लगाया गयाहै। Era 2X ड्यूलसिम स्मार्टफोन है, जिसके दोनों स्लॉट्स VoLTE सपॉर्ट करते हैं। स्मार्टफोन में 32 जीबी तक का माइक्रोएसडी कार्ड भी लगाया जा सका है। बैकसाइड पर फिंगरप्रिंट सेंसर भी दिया गया है। जोलो के इस स्मार्टफोन का बैक कैमरा 8 मेगापिक्सल और फ्रंट कैमरा 5मेगापिक्सल है। बैक कैमरे के साथ LED फ्लैश भी लगाई गई है। कनेक्टिविटी की बात करें तो यह 4G VoLTE, वाई-फाई, ब्लूटूथ, जीपीएस और माइक्रो-यूएसबी सपॉर्ट करता है। बैटरी 2500 mAh है। इस स्मार्टफोन लाते गोल्ड और गनमेटल कलर्स में सिर्फ फ्लिपकार्ट से खरीदा जा सकता है।
जापान की कंपनी सोनी आज भारत में अपना नया स्मार्टफोन Xperia XZs लॉन्च करने जा रही है। इस स्मार्टफोन को एक इवेंट में लॉन्च किया जाएगा जो दोपहर 2 बजे शुरू होगा। जानें, क्या हैं इस स्मार्टफोन के स्पेसिफिकेशंस: Xperia XZs को MWC 2017 में XperiaXz Premium, Xperia Xa1 और Xperia XA1 Ultra के साथ लॉन्च किया गया था। Xperia XZs कंपनी के Xperia XZ स्मार्टफोन का छोटा वेरियंट है। इसमें 5.2 इंच का फुल HD डिस्प्ले लगा है, जिसका रेजलूशन 1080 x 1920 पिक्सल्स है। Xperia XZs ऐंड्रॉयड 7.0 नॉगट पर रन करता है। यह सिंगल सिम स्मार्टफोन है मगर कंपनी भारत में इसका ड्यूल सिम वेरियंट लॉन्च कर सकती है। इससे पहले भी अपने सिंगल सिम स्मार्टफोन्स को कंपनी भारत में ड्यूल-सिम वेरियंट्स में लॉन्च करती रही है। Xperia XZs में क्वॉलकॉम स्नैड्रैगन 820 प्रोसेसर के साथ Adremo 510 जीपीयू और 4GB रैम लगाई गई है। डिवाइस स्टोरेज के आधार पर 32 और 64 जीबी वेरियंट्स में उपलब्ध होगा। 256 जीबी तक का माइक्रोएसडी कार्ड भी लगाया जा सकता है। स्मार्टफोन का बैक कैमरा 19 मेगापिक्सल है और फ्रंट कैमरा 13 मेगापिक्सल है। इसमें 2900 mAh बैटरी लगाई गई है। कनेक्टिविटी की बात करें तो यह 4G, वाई-फाई, ब्लूटूथ, जीपीएस और यूएसबी टाइप-सी सपॉर्ट करता है। डिवाइस में ऐक्सलरोमीटर, ऐंबियंट लाइट सेंसर, जायरोस्कोप, मैग्नेटोमीरटर और प्रॉक्सिमिटी सेंसर भी हैं। कंपनी ने इस स्मार्टफोन्स को आइस ब्लू, ब्लैक और वॉर्म सिल्वर कलर्स में पेश किया है।
चीन की कंपनी शाओमी ने मिड-रेंज में नया स्मार्टफोन Mi 4S लॉन्च किया है। यह पिछले साल लॉन्च हुए Mi 4 का नया वर्शन है। कंपनी ने इससे स्पेन के बार्सिलोना में चल रहे इवेंट मोबाइल वर्ल्ड कांग्रेस में पर्दा हटाया। शाओमी Mi 4S में मेटल का फ्रेम है और बैक पैनल ग्लास का है। इससे फोन को प्रीमियम लुक मिलता है। इसमें फिंगरप्रिंट स्कैनर, ड्यूल-सिम सपॉर्ट और फास्ट डेटा वाली VoLTE टेक्नॉलजी भी दी गई है। Mi 4S में 5 इंच का फुलएचडी डिस्प्ले लगा है। इस स्मार्टफोन में 2.5GHz का स्नैपड्रैगन 808 प्रोसेसर लगाया गा है। इसके साथ 3जीबी रैम दी गई है। इंटनरल मेमरी 64 जीबी है, जिसे माइक्रोएसडी कार्ड से 128 जीबी तक बढ़ाया जा सकता है। यह ऐंड्रॉयड लॉलिपॉप पर आधारित MIUI7 पर रन करता है। इसमें 13 मेगापिक्सल बैक कैमरा और 5 मेगापिक्सल फ्रंट कैमरा लगा है। इसकी बैटरी 3,260mAh है, जो क्वॉलकॉम की क्विकचार्ज टेक्नॉलजी को सपॉर्ट करती है। शाओमी Mi 4S की कीमत 1,699 युआन (27,829 रुपये) रखी गई है।
वॉट्सऐप इन दिनों एक नए फीचर को टेस्ट कर रहा है। इस फीचर से आप किसी को भी एकसाथ बहुत से कॉन्टैक्ट्स भेज सकेंगे। फिलहाल एक वक्त पर एक ही कॉन्टैक्ट भेजा जा सकता है। कंपनी ने एकसाथ कई कॉन्टैक्ट्स भेजेने वाला यह फीचर अभी वॉट्सऐप के ऐंड्रॉयड बीटा वर्जन के लिए जारी किया है। सबसे पहले Android Police ने इस फीचर को नोटिस किया। रिपोर्ट के मुताबिक वॉट्सऐप बीटा (ऐंड्रॉयड) के वर्जन 2.17.122 और 2.17.123 में यह फीचर नजर आएगा। काम तो यह पहले की ही तरह करता है मगर अब बहुत से फोन कॉन्टैक्ट्स या ईमेल डीटेल्स को इकट्ठे ही भेजा जा सकेगा। अभी अगर दो-तीन कॉन्टैक्स्ट किसी को भेजने हों तो उतनी ही बार प्रक्रिया दोहरानी पड़ती है। एकसाथ कितने कॉन्टैक्ट्स भेजे जा सकते हैं, इसकी कोई लिमिट नजर नहीं आ रही। हमने 121 कॉन्टैक्ट्स भेजे और उन्हें भेजने में कोई दिक्कत नहीं हुई। हो सकता है कि वॉट्सऐप इस फीचर को ऑफिशली जारी करते वक्त बताए कि कॉन्टैक्ट्स भेजने की लिमिट कितनी है। अभी यह फीचर बीटा वर्जन में ही है। अगर आप इसे ट्राई करना चाहते हैं तो गूगल प्ले स्टोर पर जाकर वॉट्सऐप के बीटा प्रोग्राम के लिए साइनअप करना होगा। कंपनी iOS और ऐंड्रॉयड के लिए इस फीचर को ऑफिशली कब जारी करेगी, इस बारे में अभी कोई जानकारी नहीं मिल पाई है।
नई दिल्ली माइक्रोमैक्स ने आने वाले वित्त वर्ष में 20,000 रुपये से अधिक वाले स्मार्टफोन बाजार में 10 पर्सेंट हिस्सेदारी हासिल करने का लक्ष्य रखा है। इस सेगमेंट में कंपनी अपने डुअल फोन सीरीज से अगले महीने कदम रख रही है। इस बाजार में माइक्रोमैक्स का मुकाबला सैमसंग और ऐपल के साथ चीन की एग्रेसिव हैंडसेट कंपनियों ओपो, वीवो और वनप्लस से होगा। तस्वीरों में: देखें, कैसा है Micromax Dual 5 माइक्रोमैक्स इंफॉर्मेटिक्स के को-फाउंडर राहुल शर्मा ने इकनॉमिक टाइम्स को बताया कि ड्यूल सीरीज के साथ सस्ते 4जी VoLTE स्मार्टफोन से कंपनी को टॉप 5 फर्म्स में जगह बनाने में मदद मिलेगी। कंपनी ये दोनों फोन अगले महीने लाने जा रही है। पिछले कुछ क्वॉर्टर्स में चीन की कंपनियों के चलते माइक्रोमैक्स की मार्केट हिस्सेदारी कम हुई है। वहीं, इस सेगमेंट में साउथ कोरिया की सैमसंग सबसे आगे है। शर्मा ने बताया, ‘हमने जो मार्केट शेयर गंवाया है, उसे दोबारा हासिल करेंगे। दो तिमाही के अंदर हम टॉप 5 कंपनियों में जगह बना लेंगे।’ उन्होंने बुधवार को कंपनी का पहला प्रीमियम एंड स्मार्टफोन भी लॉन्च किया। माइक्रोमैक्स अब तक 10,000 रुपये से कम वाले सेगमेंट में मजबूत रही है। नई सीरीज के फोन के साथ वह ऊपर वाले सेगमेंट में एंट्री करेगी। इससे कंपनी को एवरेज सेलिंग प्राइस बढ़ने की उम्मीद है, जिसका रेवेन्यू पर पॉजिटिव असर होगा। अभी इसका एवरेज सेलिंग प्राइस 5,740 रुपये है, जिसमें नए लॉन्च के बाद 20 पर्सेंट की बढ़ोतरी की उम्मीद की जा रही है। 31 मार्च 2017 को खत्म वित्त वर्ष में माइक्रोमैक्स की आमदनी 10,000 करोड़ रुपये से कुछ कम रहने की उम्मीद है। शर्मा ने बताया, ‘हमारा लक्ष्य पहले 20,000-25,000 रुपये वाले मार्केट में 10 पर्सेंट हिस्सेदारी हासिल करना है। यहां हमारा मुकाबला सीधे सैमसंग से होगा।’ कंपनी आने वाले कुछ महीनों में डुअल सीरीज के चार से पांच फोन लॉन्च करने की तैयारी कर रही है। कंपनी 10,000 रुपये, 15,000 रुपये, 20,000 रुपये और 30,000 रुपये से अधिक वाले सेगमेंट में भी नए मॉडल्स लॉन्च करने की योजना बना रही है। महंगे सेगमेंट में कंपनी ड्यूल कैमरा ऑप्शन भी देगी। शर्मा ने बताया कि कंपनी इसलिए महंगे फोन वाले सेगमेंट में कदम रख रही है क्योंकि ग्राहकों की पसंद में बदलाव आया है। मिसाल के लिए, 25,000 रुपये से ऊपर वाले सेगमेंट का बाजार 1,00,000 यूनिट्स मंथली हो गया है, जो पहले 60,000 था। इसका मतलब यह है कि लोगों की दिलचस्पी महंगे फोन में बढ़ रही है। प्रीमियम सेगमेंट को लेकर माइक्रोमैक्स ने यह ऐलान न्यूयॉर्क में सैमसंग के गैलेक्सी एस8 के ग्लोबल लॉन्च से कुछ ही घंटों पहले किया। एस8 सुपर-प्रीमियम सेगमेंट का फोन हो सकता है। पिछले साल सैमसंग को नोट7 प्रॉडक्ट को वापस लेना पड़ा था। कंपनी सस्ते भारत 1 4जी VoLTE फीचर फोन और भारत 2 VoLTE स्मार्टफोन भी ला रही है। कंपनी ने इस सेगमेंट में 50-60 लाख यूनिट फोन हर महीने बेचने का लक्ष्य रखा है। इससे उसे वॉल्यूम बढ़ाने में मदद मिलेगी।
कुमार सम्भव जैन जियोनी ने ई लाइफ एस-सीरीज में सबसे स्लिम फोन उतारे लेकिन बादमें जब ओपो ने आर5 (4.8 एमएम) लाकर इसमें बाजी मार ली तो कंपनी ने अपने नए हैंडसेट ईलाइफ एस7 को स्लिम तो रखा, लेकिन सबसे स्लिम के बजाय परफॉर्मेंस पर ज्यादा तवज्जो दी। ड्यूल सिम डिवाइस ईलाइफ एस7 (5.5 एमएम) में ऐंड्रॉयड लॉलीपॉप 5.0 ओएस व सुपरफास्ट 1.7 GHz का ऑक्टाकोर प्रोसेसर है। हमने इस फोन का हफ्ते भर तक रिव्यू किया। डिजाइन व डिस्प्ले प्रीमियम फील हो या सुपर स्लीक लुक, दोनों मामलों में यह डिवाइस किसी भी स्मार्टफोन को टक्कर दे सकती है। इसके लिए जियोनी ने एस7 की थिकनेस सिर्फ 5.5 एमएम रखी है, जिसके चलते बैटरी रिमूव नहीं की जा सकती है। वहीं, फोन को स्लिम रखने के लिए कंपनी ने माइक्रो एसडी कार्ड स्लॉट का साथ भी छोड़ दिया है। 5.2 इंच के सुपर एमओएलईडी डिस्प्ले वाले इस फोन की बॉडी को गोरिल्ला कॉर्निंग 3 ग्लास से कवर किया गया है। राइट साइड में वॉल्यूम व पावर की है, जबकि लेफ्ट में ड्यूल सिम स्लॉट की ट्रे दी गई है। बॉटम में 3 एमएम ईयरफोन जैक, माइक्रो यूएसबी पॉइंट व स्पीकर हैं। बैटरी व हार्डवेयर इसे 1.7 गीगाहर्ट्ज कॉर्टेक्स ए53 मीडियाटेक ऑक्टाकोर प्रोसेसर, 2 जीबी रैम से लैस किया गया है। 16 जीबी रॉम है, जिसमें यूजर्स को करीब 10 जीबी स्पेस मिलता है। एक्सटर्नल मेमरी के लिए कोई ऑप्शन नहीं दिया गया है। इस डिवाइस में 2700 mAh की नॉन रिमूवेबल बैटरी है। हमने डिवाइस को करीब 7 दिन इस्तेमाल किया। रोजाना बैटरी ने करीब 10-12 घंटे तक साथ निभाया। फोन में फास्ट चार्जिंग का ऑप्शन नहीं है। सॉफ्टवेयर जियोनी की मिड रेंज डिवाइस में अक्सर मिलने वाले लैग व ऐप्स के बिखराव को कंपनी ने ईलाइफ एस7 में काफी हद तक दूर किया है। इसके अलावा डिवाइस में नोटिफिकेशन सेंटर, पावर मैनेजमेंट दिया गया है, जो फोन को खास बनाता है। वहीं, स्मार्ट जेस्चर के तहत यूजर्स को स्मार्ट डायल, स्मार्ट आंसर, पॉज अलार्म, ब्लैक स्क्रीन जेस्चर, स्मार्ट ब्राइट स्क्रीन, डबल क्लिक वेक, एयर जेस्चर व टचलेस इमेज ब्राउजिंग जैसे ऑप्शन दिए गए हैं। यह फोन अमीगो 3.0 बेस्ड ऐंड्रॉयड लॉलीपॉप 5.0 पर रन करता है, जिसकी वजह से ऐंड्रॉयड यूजर्स को काफी अलग इंटरफेस मिलता है। कैमरा ईलाइफ एस7 में 13 मेगापिक्सल का ऑटोफोकस प्राइमरी कैमरा व 8 मेगापिक्सल का फ्रंट कैमरा दिया गया है। इसे बेसिक व प्रफेशनल ऑप्शंस से लैस किया गया है। साथ ही, मैजिक फोकस में फोटो क्लिक करने के बाद फोकस सेट किया जा सकता है। हमने दिन की रोशनी में कैमरे को आजमाया तो रिजल्ट बेहतर मिले, लेकिन कम रोशनी में नॉइज़ नजर आई। 8 एमपी का फ्रंट कैमरा भी अच्छी लाइट्स में परफॉर्म करता है। परफॉर्मेंस बात प्रोसेसिंग की हो तो 1.7 GHz कोर्टेक्स ए53 मीडियाटेक ऑक्टाकोर प्रोसेसर और 2 जीबी रैम वाला जियोनी एस7 किसी भी डिवाइस को टक्कर दे सकता है। कई ऐप्स साथ चलाने या काफी देर तक लगातार इस्तेमाल करने पर फोन में कोई लैग नहीं मिलता है। डिवाइस का टच एक्सपीरियंस काफी शानदार है। हालांकि चार्जिंग के दौरान हीटिंग नजर आई। नतीजा शानदार लुक व बेहतरीन परफॉर्मेंस एस7 का मजबूत पक्ष है, कंपनी को ज्यादा इंटरनल मेमरी या मौजूदा मेमरी के एक्सपैंशन का ऑप्शन जरूर रखना चाहिए था। ड्यूल सिम की स्लिमेस्ट डिवाइस के लिए वीवो एक्स5 मैक्स देख सकते हैं, लेकिन यह जियोनी से काफी महंगी है। वहीं, ओपो आर5 सिंगल सिम फोन है। खूबियां बढ़िया परफॉर्मेंस स्लीक डिस्प्ले कमियां मेमरी एक्सपैंशन की कमी फास्ट चार्जिंग नहीं खराब कैमरा
सैमसंग गैलक्सी S8 और सैमसंग गैलक्सी S8+ में दो तरह के प्रोसेसर इस्तेमाल किए गए हैं। पहला है स्नैपड्रैगन 835 और दूसरा है Exynous 8895. कुछ मार्केट्स में कंपनी स्नैपड्रैगन 835 प्रोसेसर वाले स्मार्टफोन्स लॉन्च करेगी और कुछ जगह पर Exynous 8895 प्रोसेसर वाले। इन दोनों प्रोसेसर्स वाले स्मार्टफोन्स के बेंचमार्क रिजल्ट्स आ गए हैं। हैरानी की बात यह है कि Exynous 8895 ने परफॉर्मेंस के मामले में Snapdragon 835 को पीछे छोड़ दिया है। AnTuTu और GeekBench 4 बेंचमार्क रिजल्ट्स के मुताबिक सैमसंग के अपने प्रोसेसर Exynos 8895 का स्कोर 174155 पॉइंट्स रहा जबकि क्वॉलकॉम स्नैपड्रैगन प्रोसेसर का स्कोर 162101 रहा। ये स्कोर PlayfulDroid और GSMArena को मिले हैं। दोनों में फर्क बहुत कम है मगर सैमसंग का प्रोसेसर कुछ हद तक क्वॉलकॉम के प्रोसेसर पर भारी पड़ता नजर आ रहा है। दोनों ही प्रोसेससर Gigabit LTE स्पीड भी सपॉर्ट करते हैं। स्नैपड्रैगन 835 प्रोसेसर वाले वेरियंट को अमेरिका समेत कुछ चुनिंदा मार्केट्स में उतारा जाएगा जबकि Exynos 8895 वाले स्मार्टफोन्स भारत समेत ज्यादातर मार्केट्स में बेचे जाएंगे। iPhone 7 Plus, OnePlus 3T, LG G6 औऱ HTC U ने भी AnTuTu बेंचमार्क रिजल्ट्स में अच्छा प्रदर्शन किया है मगर Galaxy S8 इन सबसे आगे है। यहां तक कि GeekBench 4 मल्टी-कोर टेस्ट्स में भी इसका प्रदर्शन शानदार रहा। तस्वीरों में: देखें, कैसे हैं Samsung Galaxy S8 और Galaxy S8+ सैमसंग गैलक्सी S8 में 5.8 इंच का QHD+ सुपर एमोलेड डिस्प्ले लगा है जबकि Galaxy S8+ में 6.2 इंच का QHD+ सुपर एमोलेड डिस्प्ले लगाया गया है। दोनों का रेजलूशन 1440 x 2960 पिक्सल्स है। कंपनी ने इनमें लगे डिस्प्ले को इनफिनिटी डिस्प्ले का नाम दिया है। दोनों स्मार्टफोन्स के बैक में 12 मेगापिक्सल ड्यूल पिक्सल कैमरा लगा है और फ्रंट में 8 मेगापिक्सल कैमरा दिया गया है। दोनों स्मार्टफोन्स में 4 जीबी रैम लगाई गई है। इंटरनल मेमरी 64 जीबी है और 256 जीबी तक का माइक्रोएसडी कार्ड लगाया जा सकता है। S8 की बैटरी 3000 mAh और S8+ की बैटरी 3500 mAh है। दोनों ही स्मार्टफोन्स वायरलेस और फास्ट चार्जिंग सपॉर्ट करेंगे। गैलक्सी S8 और गैलक्सी एस8+ के फीचर्स की बात करें तो इसमें आइरिस रेकग्निशन फीचर दिया गया है। दोनों स्मार्टफोन्स पर बैकसाइड पर फिंगरप्रिंट सेंसर भी दिया गया है। पिछले गैलक्सी फ्लैगशिप स्मार्टफोन्स की तरह गैलक्सी एस8 भी वॉटर रेजिस्टेंट है, जिसके लिए इसे IP68 सर्टिफिकेशन मिली है। दोनों हैंडसेट्स ऐंड्रॉयड 7.0 नॉगट पर आधारित कंपनी ने अपने यूजर इंटरफेस पर रन करते हैं। सैमसंग ने अपने दोनों लेटेस्ट फ्लैगशिप स्मार्टफोन्स Bixby वर्चुअल असिस्टंट डाला है। बिक्स्बी की मदद से गैलक्सी एस8 और गैलक्सी एस8 प्लस से वे सभी काम बोलकर करवाए जा सकते हैं, जिन्हें टच के जरिए किया जा सकता है। सैमसंग के बिक्स्बी का मुकाबला ऐपल के सीरी, गूगल असिस्टेंट, ऐमजॉन के अलेक्सा और माइक्रोसॉफ्ट के कॉर्टाना से होगा। गैलक्सी एस 8 और गैलक्सी एस8 प्लस में कुछ ऐप्स प्री-इंस्टॉल्ड होंगे जो बिक्स्बी के साथ काम करेंगे।
अनुपम सक्सेना भारत में आखिरकार मोटोरोला ने अपना इकॉनमी ऐंड्रॉयड स्मार्टफोन लॉन्च कर दिया। भारतीय बाजार को इस फोन का लंबे समय से इंतजार था। कम दाम में बढ़िया परफॉर्मेंस के लिए दुनियाभर में इस फोन की काफी तारीफ की जा रही है। देखते हैं यूजर्स की उम्मीदों पर कितना खरा उतर रहा है यह फोन: अक्सेसरीज मोटो जी के भारतीय वर्जन के साथ अक्सेसरीज में सिर्फ चार्जर और हेडसेट दिया जा रहा है। इस फोन के साथ यूएसबी केबल आपको बाजार से खरीदनी होगी। इसके अलावा आपको एक यूजर मैनुअल और वारंटी डॉक्युमेंट मिलेगा। मोटो जी में स्टैंडर्ड काला बैक पैनल है लेकिन अन्य रंगों में भी बैक पैनल मौजूद हैं जो आपको अलग से मंगवाने होंगे। बिल्ड और डिज़ाइन मोटो जी के डिजाइन में कोई फालतू तामझाम नहीं जोड़ा गया है। इसका लुक काफी कुछ मोटो एक्स जैसा है जो कि फिलहाल भारत में उपलब्ध नहीं है। मोटो जी का वजन 143 ग्राम है, इसकी चौड़ाई भी 11.6एमएम है। लेकिन इसके बावजूद इसकी कर्व्ड बैक और मुड़े हुए कोनों की वजह से इसे पकड़ने में खास दिक्कत नहीं होती। फोन प्लास्टिक मटीरियल से बना है लेकिन अच्छा-खासा चलने वाला लगता है। इसका रिमूवेबल बैक पैनल आसानी से हट और लग जाता है। पहली नजर में, मोटी जी का चमकदार बैक और फ्रंट पैनल दिखता है। इसपर न तो कोई ब्रैंडिंग है न ही हार्डवेयर बटन्स। आगे के पैनल पर इयरपीस के पास 1.3 मेगापिक्सल का कैमरा और नोटिफिकेशन एलईडी ही दिखाई देता है। फोन की डिस्प्ले स्क्रीन 4.5 इन्च की है। 720पिक्सल आईपीएस एज-टु-एज डिस्प्ले काफी खूबसूरत दिखता है। फोन का अगला हिस्सा इस तरह से डिजाइन किया गया है कि नजर सिर्फ स्क्रीन पर ही पड़े। वहीं, फोन के किनारे पतले होने के बावजूद इतनी जगह ले लेते हैं कि नेविगेशन कंट्रोल्स उनमें आसानी से आ जाएं। फोन के फ्रंट पैनल की एज हल्की उठी हुई है और इसके व डिस्प्ले के बीच में छोटा सा गैप है जिसमें धूल-मिट्टी जा सकती है। एज के जल्दी खराब होने के चांस भी ज्यादा लगते हैं। डिस्प्ले में कॉर्निंग गोरिल्ला ग्लास 3 प्रोटेक्शन लगाया गया है जो स्क्रीन को स्क्रैच से बचाता है। मोटो जी इस कीमत में अकेला ऐसा फोन है जिसमें गोरिल्ला ग्लास 3 का इस्तेमाल किया गया है। मोटो जी की दाईं एज पर पतले पावर/स्क्रीन लॉक कीज़ हैं जो मेटल के बने हैं और हल्के टच से ही चल जाते हैं। हालांकि, वॉल्यूम रॉकर की को थोड़ा और लंबा होना चाहिये था। शुरुआती इस्तेमाल में वॉल्यूम की जगह बार-बार पावर की प्रेस हो जाती है। 3.5 एमएम हेडसेट जैक सबसे ऊपर है जबकि माइक्रो-यूएसबी पोर्ट फोन के सबसे निचले हिस्से पर है। बाईं साइड पर कोई पोर्ट या बटन नहीं रखा गया है। फोन का बैक फ्रंट सॉफ्ट मैट फिनिश के साथ आता है। इसपर 5 मेगापिक्सल का कैमरा, एलईडी फ्लैश और मोटोरोला का लोगो मौजूद है। इसपर घिस्से जल्दी लग सकते हैं लेकिन उतनी ही आसानी से साफ भी हो सकते हैं। मोटो जी रक नैनो कोटिंग की गई है जो इसे वाटर रेज़िस्टंट बनाती है। इसपर छींटें पड़ें तो कोई नुक्सान नहीं होगा, लेकिन पानी में गिर जाए तो खराब हो जाएगा। सॉफ्टवेयर मोटो जी का ड्यूल सिम वर्जन भारत में मौजूद है। यह ऐंड्रॉयड 4.3 जेली बीन के साथ आता है। लेकिन भारत में लॉन्च के 10 दिन के भीतर मोटोरोला ने इसके लिए ऐंड्रॉयड 4.4 किटकैट जारी कर दिया। मोटो जी का इंटरफेस गूगल के नेक्सस 4 जैसा है हालांकि, मोटोरोला की कुछ अपनी ऐप्स भी इसमें हैं। इनमें से एक ऐप असिस्ट यह तय करती है कि सोते वक्त या मीटिंग के दौरान आपको कैसे अलर्ट्स मिलेंगे। अगर आपने आईफोन यूज़ किया है तो आप जान पाएंगे कि यह काफी कुछ 'डू नॉट डिस्टर्ब' जैसी है। दूसरी ऐप मोटोकेयर न सिर्फ यूजर गाइड का काम करती है बल्कि इसमें एक शॉर्टकट की भी दी गई है जो आपको मोटोरोला कस्टमर केयर से कनेक्ट करेगी। मोटोरोला माइग्रेट के जरिये आप अपने पुराने ऐंड्रॉयड या आईफोन से अपने कॉन्टैक्ट्स ट्रांसफर कर सकते हैं। इस फोन में आप डेटा, कॉल और मेसेज यूज करने के लिए डिफॉल्ट कनेक्शन चुन सकते हैं। कैमरा मोटो जी एक इकॉनमी स्मार्टफोन है और अन्य सभी मामलों में काफी बेहतर है। लेकिन कैमरा के मामले में इसकी खूबियां सीमित हैं। फोन में 5 मेगापिक्सल कैमरा और 1.3 मेगापिक्सल फ्रंट कैमरा मौजूद है। पीछे के कैमरे से 720p का विडियो शूट किया जा सकता है। इसमें LED फ्लैश भी है। मोटोरोला ने फोन में अपनी कैमरा ऐप भी रखी है। कैजुअल कैमरा यूजर्स को ध्यान में रखकर यह कैमरा फीचर बनाया गया है जिसमें सिर्फ दो कंट्रोल हैं- एक स्टिल और विडियो में चुनने के लिए और दूसरा फ्रंट और मेन कैमरे के बीच चुनने के लिए। दाईं तरफ स्वाइप करने पर आपको एचडीआर मोड, एलईडी फ्लैश, फोकस और एक्सपोजर, स्लो मोशन, पैनोरमा मोड, जियो-टैगिंग, वाइडस्क्रीन मोड और शटर साउंड के लिए कंट्रोल्स दिखेंगे। विंडोज़ फोन की तरह आप स्क्रीन पर कहीं भी टैप कर तस्वीर खींच सकते हैं। दिन की रोशनी में यह फोन काफी अच्छी तस्वीरें लेता है। एचडीआर मोड में खासकर कलर कन्ट्रास्ट काफी अच्छा आता है। कम रोशनी में भी तस्वीरें कुल मिलाकर अन्य फोनों के मुकाबले साफ ही थीं। विडियो क्वॉलिटी भी संतोषजनक थी। फ्रंट कैमरा सेल्फी और विडियो चैट्स करने के लिए अच्छा है। परफॉर्मेंस मोटो जी अपनी हाई लेवल परफॉर्मेंस के लिए काफी सराहा जा रहा है। फोन में 1.2 गीगा हर्त्ज क्वालकॉम स्नैपड्रैगन 400 प्रोसेसर है जिसके साथ अड्रीनो 305 ग्राफिक्स और 1 जीबी रैम है। फोन में हैंग होने की कोई समस्या नहीं दिखी। फोन में टेंपल रन 2, बनाना कॉन्ग और अस्फाल्ट 8 गेम्स बिना फ्रेम्स की दिक्कत के खेली जा सकती हैं। सीमित RAM के बावजूद फोन का गेमिंग एक्सपीरियंस काफी अच्छा है। 16 जीबी की स्टोरेज में से 12.92जीबी यूज़र के लिए खाली छोड़ी गई है। फोन में मेमरी कार्ड स्लॉट नहीं है, जिसकी वजह से मेमरी एक्सटेंशन भी संभव नहीं है। गूगल 50 जीबी फ्री क्लाउड स्टोरेज दे तो रहा है, लेकिन जब तक डेटा कनेक्टिविटी अच्छी न हो और दाम न घटें, इसका कोई फायदा नहीं। मोटो जी में ब्लूटुथ, वाईफाई और जीपीएस कनेक्टिविटी के विकल्प हैं। रोचक बात यह है कि, इसमें ऐसा ब्लूटुथ फीचर मौजूद है जो 'ट्रस्टेड' डिवाइस के साथ कनेक्टेड होने पर खुद-ब-खुद लॉक स्क्रीन को डिसेबल कर देता है। यानी ब्लूटुथ हेडफोन्स से गाने सुनते वक्त आपको ट्रैक बदलने के लिए स्क्रीन बार-बार अनलॉक नहीं करनी पड़ेगी। मोटो जी की कॉल क्वॉलिटी काफी अच्छी है और सिग्नल में भी कोई दिक्कत नहीं है। इसमें एफएम भी है लेकिन आप फोन के स्पीकर्स से रेडियो नहीं सुन सकते। इसमें एफएम से गाने रिकॉर्ड करने की भी सुविधा नहीं है। लगभग सभी ऑडियो-विडियो फॉर्मैट्स इसमें चल जाते हैं। फोन के बाहरी स्पीकरों का साउंड आउटपुट अच्छा है लेकिन इसमें बेस नहीं आता। फोन को पीछे की तरफ से रखने पर साउंड खराब हो जाता है जो कि एक समस्या है। फोन में 2070mAh बैटरी है जो 24 घंटे डेटा यूज़ करने के बावजूद पूरे दिन चल जाएगी। आप 2-3 घंटे की कॉल्स भी कर सकते हैं, कैजुअल गेम्स भी खेल सकते हैं और वेब भी देख सकते हैं। फोन पर लगातार 7-8 घंटे विडियोज़ भी देखी जा सकती हैं। निष्कर्ष 10 से 15 हजार रुपये की प्राइस रेंज में काफी कम अच्छे स्मार्टफोन्स मौजूद हैं। भारतीय ब्रैंड्स ने यह खाली जगह भरने की कोशिश तो की है लेकिन यूजर्स के आफ्टर सेल्स एक्सपीरियंस कुछ खास नहीं रहे। इनकी बिल्ड क्वॉलिटी भी कुछ खास नहीं है। मोटो जी में कम कीमत पर लोगों की इन जरूरतों का खास ख्याल रखा गया है। कुल मिलाकर यह वैल्यू फॉर मनी फोन है। खूबियां - डीसेंट डिजाइन - 24 घंटे का टॉकटाइम - हाई परफॉर्मेंस कमियां - मुश्किल कैमरा फंक्शन्स - असेसरीज में सिर्फ चार्जर - एफएम रिकॉर्डिंग सुविधा नहीं
गूगल के वेब ब्राउजर क्रोम में इनकॉग्निटो टैब को इसलिए लॉन्च किया गया था ताकि ब्राउजिंग हिस्ट्री स्टोर होने की चिंता के बिना लोग कुछ भी सर्च कर सकें। आज बहुत से लोग इनकॉग्निटो टैब्स को पॉर्न देखने में इस्तेमाल कर रहे हैं। गूगल क्रोम के इनकॉग्निटो मोड पर आप जितना मर्जी पॉर्न देखिए, लैपटॉप या फोन पर इसका कोई सबूत नहीं रहेगा। मगर लगता है कि गूगल की टीम के लोगों को पता है कि इस फीचर्स को लोग क्यों ज्यादा इस्तेमाल करते हैं। जब आप क्रोम पर 100 इनकॉग्निटो टैब खोलते हैं, एक स्माइली या विंकी फेस अपियर होता है। जहां पर यह पता चलता है कि आपने कितने टैब खोले हैं, वहां पर नंबरों के बजाय स्माइली बना आता है। ऐंड्रॉयड पर ;) बनकर आता है जिसे विंकी फेस (आंख मारने वाला स्माइली) कहते हैं। iOS डिवाइसेज पर नॉर्मल स्माइली :) दिखता है। इससे लगता है कि गूगल उन लोगों के मजे लेता है जो इनकॉग्निटो टैब्स को बहुत ज्यादा इस्तेमाल करते हैं। वैसे अब तक यह साफ नहीं है कि स्माइली क्यों बनकर आता है। मैशेबल के मुताबिक, हो सकता है कि यह स्माइली इसलिए आता हो क्योंकि इस ब्राउजर को टैब के नंबर वाली फील्ड में 2 से ज्यादा कैरक्टर्स दिखाने के हिसाब से न डिजाइन किया गया हो। इसलिए 99 के बाद जैसे ही 3 डिजिट्स (100) आते हैं, उसकी जगह स्माइली नजर आती है जो 2 डिजिट्स के बराबर ही स्पेस घेरती है। अगर आप क्रोम पर नॉर्मल में मोड में 100 टैब खोलें तो :D बनकर आता है। हो सकता है कि यह क्रोम के हिडन फीचर्स में से एक हो, जिन्हें Easter Eggs नाम दिया जाता है। उदाहरण के लिए अगर आप क्रोम पर 'google in 1998' सर्च करें तो तो आपको गूगल का पुराना वाला वर्जन दिखेगा।
अगर आप नोकिया के पुराने फोन या ब्लैकबेरी मोबाइल इस्तेमाल करते हैं तो आपके लिए बुरी खबर है। वॉट्सऐप इस साल के आखिर में ब्लैकबेरी और नोकिया के प्लैटफॉर्म्स समेत कई पुराने OS वाले मोबाइल्स पर सपॉर्ट बंद कर रहा है। यानी 2016 के बाद इन मोबाइल्स पर वॉट्सऐप इस्तेमाल नहीं किया जा सकेगा। फेसबुक के मालिकाना हक वाली कंपनी वॉट्सऐप ने ब्लॉग पोस्ट के जरिए यह जानकारी दी है। कंपनी ने कहा है कि ब्लैकबेरी डिवाइसेज़ के अलावा नोकिया S40, नोकिया सिंबियन S60, ऐंड्रॉयड 2.1, 2.2 और विंडोज़ फोन 7.1 ऑपरेटिंग सिस्टम वाले फोनों पर भी वॉट्सऐप नहीं चलेगा। कंपनी ने पोस्ट में लिखा है, 'ये मोबाइल हमारे इतिहास का हिस्सा रहे हैं। मगर अब हम भविष्य में अपने ऐप में जो फीचर डालने वाले हैं, उनके हिसाब से ये मोबाइल सक्षम नहीं हैं।' वॉट्सऐप ने यूजर्स ने कहा है कि वे इस मेसेजिंग सर्विस को यूज करते रहने के लिए अपना मोबाइल अपग्रेड करें। कंपनी ने लिखा है, 'हमारे लिए यह फैसला लेना कठिन था, मगर लोगों को वॉट्सऐप के जरिए जोड़ने रखने की दिशा में यह कदम जरूरी है। अगर आप इन मोबाइल्स की वजह से प्रभावित हो रहे हैं तो हम सलाह देते हैं कि 2016 खत्म होने से पहले नया ऐंड्रॉयड, आईफोन या विंडोज़ मोबाइल खरीद लें।' गौरतलब है कि वॉट्सऐप का यूजर बेस तेजी से बढ़ रहा है। वॉट्सऐप के दावों पर यकीन करें तो दुनिया में हर 7 में से 1 व्यक्ति के पास वॉट्सऐप है।
नई दिल्ली सरकार ने साफ कर दिया है कि लोकल मैन्युफैक्चरिंग को बढ़ावा देने वाला उसका मेक इन इंडिया अभियान हफ्ते भर पहले लॉन्च दुनिया के सबसे सस्ते स्मार्टफोन फ्रीडम 251 को किसी तरह से सपोर्ट नहीं करता। डिपार्टमेंट ऑफ इंडस्ट्रियल पॉलिसी ऐंड प्रमोशन के सेक्रेटरी अमिताभ कांत ने कहा, 'यह सरकार का प्रॉजेक्ट नहीं है। मेक इन इंडिया टीम का इससे कोई लेना-देना नहीं है।' कांत ने सोशल मीडिया प्लैटफॉर्म ट्विटर पर कमेंट करके साफ किया कि नोएडा की कंपनी रिंगिंग बेल्स के विवादास्पद ऑफर से सरकार का कोई सरोकार नहीं है और ना ही कोई समर्थन है। कंपनी ने जिस रेट पर स्मार्टफोन लॉन्च करने का ऐलान किया है, वह इंडस्ट्री के हिसाब से नामुमकिन है। सरकार की तरफ से यह स्पष्टीकरण तब आया है, जब उसने कंपनी और उसके कामकाज पर करीब से नजर रखना शुरू किया है। कम्युनिकेशंस ऐंड आईटी मिनिस्टर रविशंकर प्रसाद ने कहा था कि जिन लोगों ने स्मार्टफोन की ऑनलाइन बुकिंग की है, अगर कंपनी उन्हें स्मार्टफोन डिलीवर नहीं कर पाती है तो उसके खिलाफ कार्रवाई की जाएगी। रिंगिंग बेल्स के मैनेजमेंट ने गुरुवार को अपना पुराना रुख दोहराते हुए कहा कि वह सरकार से कोई पार्टनरशिप नहीं कर रही है। नोएडा की इस कंपनी ने 18 फरवरी को 251 रुपये में स्मार्टफोन की बुकिंग शुरू की थी। उससे अब तक 30,000 स्मार्टफोन की बुकिंग हो चुकी है जिनकी डिलिवरी अप्रैल से शुरू होनी है। हालांकि, स्मार्टफोन की कीमत बेहद कम होने पर लोगों ने कंपनी के बिजनस मॉडल पर सवाल उठाए। यह पूछा गया कि क्या सरकार इसके लिए सब्सिडी दे रही है। कम्युनिकेशंस मिनिस्ट्री ने बीजेपी सांसद और इंडियन सेलुलर एसोसिएशन की तरफ से कई शिकायतें मिलने के बाद कंपनी के कामकाज की जांच के लिए एक कमेटी बनाई है। बताया जा रहा है कि कंपनी जो फोन ऑफर कर रही है, वैसा फोन बनाने पर कम से कम 3500 रुपये का खर्च आएगा। इस पर सरकार का मानना है कि फोन की कॉस्ट कम से कम 2300 रुपये प्रति यूनिट हो सकती है। इन सबके बीच कंपनी अब भी यही दावा कर रही है कि उसको 251 रुपये में बेचने पर हर फोन से 31 रुपये का प्रॉफिट होगा। इससे भी कंपनी के बिजनस मॉडल पर सवालिया निशान लग रहा है क्योंकि कंपनी का कहना है कि इसमें सरकार की तरफ से कोई सब्सिडी नहीं दी जा रही है। रिंगिंग बेल्स के प्रेसिडेंट अशोक चड्ढा ने कहा था कि कंपनी कोई मार्जिन नहीं रख रही है। वह कस्टमर्स को लोकल असेंबली और बड़े पैमाने पर उत्पादन से कम लागत का फायदा दे रही है।
नई दिल्ली सैमसंग के नए Galaxy S8 और Galaxy S8+ स्मार्टफोन्स में Sony IMX333 कैमरा सेंसर लगा होगा, जिसे अभी सोनी ने लॉन्च नहीं किया है। इसे स्मार्टफोन्स के लिए बना सबसे पावरफुल कैमरा सेंसर बताया जा रहा है। Sammobile में पब्लिश रिपोर्ट के मुताबिक गैलक्सी S8 और गैलक्सी S8+ के बैक कैमरों में 1/2.5 इंच सेंसर लगे होंगे जिनमें 12.2MP ड्यूल पिक्सल ऑटोफोकस फंक्शनैलिटी होगी। इनमें f/1.7 अपर्चर, OIS और 4K विडियो रिकॉर्डिंग भी है। देखें, कैसे हैं Samsung Galaxy S8 और Galaxy S8+ ध्यान देने वाली बात यह है कि इन स्मार्टफोन्स के सभी मॉडल्स में Sony IMX333 कैमरा सेंसर नहीं होगा। रिपोर्ट के मुताबिक कुछ यूनिट्स में Samsung का अपना S5K2L2 ISOCELL सेंसर लगा होगा। सोनी ने पिछले महीने लेटेस्ट स्मार्टफोन कैमरा सेंसर लॉन्च किया था जसमें डेडिकेटेड DRAM है। सोनी के अपने स्मार्टफोन Xperia XZ Premium में डाले गए इस सेंसर का नाम IMX300 है। लॉन्चिंग के वक्त कंपनी ने कहा था कि यह सेकंड के 120वें हिस्से में 19.3 मेगापिक्सल इमेज कैप्चर कर सकता है, जो कि अन्य प्रॉडक्ट्स से 4 गुना तेज है। Samsung Galaxy S8 की ऐसी खूबियां जो नहीं मिलेंगी iPhone 7 में Sony IMX300 सेंसर फुल HD रेजलूशन में 1000 fps पर स्लो-मोशन विडियो भी रिकॉर्ड कर सकता है। Sony IMX333 में IMX300 के फीचर्स के अलावा और इंप्रूवमेंट्स भी हो सकते हैं। ऐसे में जिन Galaxy S8 और S8+ में IMX333 सेंसर लगा होगा, वे सबसे पावरफुल कैमरे वाले स्मार्टफोन्स होंगे।
कई बार ऐसा होता है कि आप बिस्तर पर लेटे हुए इंटरनेट पर कोई विडियो देखना चाहते हैं, मगर वहां पर वाई-फाई का सिगनल कमजोर होता है। एक ऐसी वायरलेस डिवाइस आई है, जिसे लगाने पर घर का कोई कोना ऐसा नहीं होगा, जहां पर वाई-फाई का सिगनल कमजोर होगा। यह डिवाइस डाउनलोड स्पीड भी बढ़ा सकती है। ईरो बॉक्स (Eero Box) को घर में एक खास जगह पर रखने पर वाई-फाई की स्पीड 10 गुना बढ़ सकती है। एनगैजट के मुताबिक ईरो नाम की यह डिवाइस वाई-फाई की डाउनलोड स्पीड को 8 Mbps से बढ़ाकर 90 Mbps तक बढ़ा सकती है। इस वायलेस बॉक्स का साइज ऐपल टीवी बॉक्स के बराबर ही है और इसे एक ऐप के जरिए कंट्रोल किया जा सकता है। इसके लिए आपको वाई-फाई के पासवर्ड की जरूरत नहीं होगी, यह आपके फोन नंबर को इस्तेमाल करेगा। ईरो बॉक्स के एक पैक में 3 बॉक्स आते हैं, जो हर कमरे तक सुपरफास्ट वाई-फाई पहुंचा सकते है। ये राउटर की तरह काम करते हैं और उसकी रेंज बढ़ा देते हैं। जिस वक्त आप बॉक्स को सेटअप कर रहे होते हैं, ऐप में हिदायतें पढ़कर यह काम आसानी से कर सकते हैं। आप जान सकते हैं कि किस जगह पर इसे लगाना सही रहेगा। ये वाई-फाई बॉक्स एक दूसरे से कम्यूनिकेट कर सकते हैं, जिससे कवरेज और स्पीड बढ़ाने में मदद मिलती है। इनमें एक लाइट है जो फ्लैश होती रहती है, इसके अलावा इन का डिजाइन ऐसा है कि ये आसानी से नजर नहीं आते। यह ऐप बताता है कि नेटवर्क से कौन सी डिवाइसेज़ जुड़ी हुई हैं और इंटरनेट कैसा काम कर रहाहै। यूजर ऐप के जरिए गेस्ट नेटवर्क भी बना सकते हैं। यह अपने आप क्लाउड से अपडेट डाउनलोड कर लेता है। कंपनी ने पूरी दुनिया में अपने इसकी शिपिंग शुरू कर दी है। इसे कंपनी की वेबसाइट www.eero.com से खरीदा जा सकता है। 3 बॉक्स का एक सेट 499 डॉलर (करीब 34,100 रुपये) में मिल रहा है।
वावे टर्मिनल के ब्रैंड ऑनर ने यूरोप में Honor 8 Pro नाम से नया स्मार्टफोन लॉन्च किया है। Honor 8 का यह अपग्रेडेड वर्जन दरअसल दो महीने पहले चीन में Honor V9 नाम से उतारे गए स्मार्टफोन का ही रीब्रैंडेड वर्जन है। जानें, क्या हैं इसके फीचर्स: डिजाइन की बात करें तो इसमें Honor V9 की तुलना में कोई बदलाव नहीं है मगर यह नेवी ब्लू, प्लैटिनम गोल्ड और मिडनाइट ब्लैक कलर्स में उपलब्ध होगा। इस स्मार्टफोन की मुख्य खूबी है इसका ड्यूल बैक कैमरा सेटअप। Honor 8 Pro ऐंड्रॉयड 7.0 नॉगट पर आधारित कंपनी के EMUI 5.1 OS पर काम करता है। इसमें हाइब्रिड ड्यूल सिम स्लॉट दिया गया है। स्मार्टफोन में 5.7 इंच का QHD LTPS डिस्प्ले लगा है। कीरीन 960 ऑक्टा-कोर प्रोसेसर के साथ इसमें 6GB रैम लगाई गई है। इंटरनल मेमरी 64 जीबी है और 256 जीबी तक का माइक्रोएसडी कार्ड इसमें लगाया जा सकता है। स्मार्टफोन के फ्रंट में 8 मेगापिक्सल f/2.0 कैमरा है। बैक साइड में ड्यूल कैमरा सेटअप दिया गया है जिसमें 12 मेगापिक्सल के दो सेंसर लगे हैं। अपर्चर f/2.2 है और साथ में LED फ्लैश भी दी गई है। स्मार्टपोन 4K विडियो भी बना सकता है। स्मार्टफोन की बैटरी 4000 mAh है। कनेक्टिविटी की बात करें तो यह 4G LTE, वाई-फाई, ब्लूटूथ, एनएफसी और यूएसबी टाइप-सी सपॉर्ट करता है। फोन में बैकसाइड पर फिंगरप्रिंट सेंसर भी दिया गया है। खास बात यह है कि यह स्मार्टफनो जिस बॉक्स में आएगा, वह गूगल कार्बोड व्यूअर बन जाएगा जिससे VR विडियो देखे जा सकते हैं। स्मार्टफोन में Galaxy on Fire 2 गेम और Jaunt VR ऐप प्री-इंस्टॉल्ड आएंगे। इस डिवाइस को कंपनी ने यूके, फ्रांस, जर्मनी, स्पेन, इटली और स्विट्जरलैंड में उतारा है। यूके में इसकी कीमत 480 GBP (करीब 38,900 रुपये) और यूरोप में 549 यूरो (38,100 रुपये) है। 20 अप्रैल से इस स्मार्टफोन की शिपिंग शुरू होगी।
बजट स्मार्टफोन्स के अंबार में से एक बेहतरीन स्मार्टफोन का चुनाव करना काफी मुश्किल हो गया है। हाल ही में लॉन्च हुआ Coolpad Cool 1 Dual भी बजट सेगमेंट के बेहतरीन स्पेसिफिकेशंस वाले फोन्स में से एक है। शानदार लुक, दमदार बैटरी लाइफ और 13 MP कैमरे के साथ यह फोन अपनी क्लास में खुद को मजबूती से खड़ा करता है। कूलपैड कूल 1 के स्पेसिफिकेशंस काफी इंप्रेसिव नजर आते हैं, मगर इसकी खासियत है इसका ड्यूल-कैमरा सेटअप। मगर क्या इसी फीचर के आधार पर इसे 13,999 रुपये में खरीद लेना चाहिए? हमने इस स्मार्टफोन को इस्तेमाल करके देखा। रिव्यू पढ़ें और जानें, कैसा अनुभव रहा: तस्वीरें देखते हुए रिव्यू पढ़ने के लिए यहां क्लिक करें डिजाइन 2016 में LeEco ने Coolpad में हिस्सेदारी ली थी और यह स्मार्टफोन दोनो कंपनियों द्वारा मिलकर लॉन्च किया गया है। इस वजह से Cool 1 में LeEco के डिजाइन सेंस की झलक मिलती है। इसमें आपको 5.5 inch Full HD डिस्प्ले पूरी तरह मेटल बॉडी के साथ मिलता है। साइड की सिल्वर लाइन्स इसे क्लासिक लुक देती हैं। LeEco के पिछले मॉडल्स की तरह हाथ में पकड़कर यह फोन शानदार दिखता है। वॉल्यूम रॉकर और पावर बटन लेफ्ट में दिए गए हैं, वहीं ड्यूल नैनो सिम कार्ड ट्रे राइट साइड में दी गई है। फोन में नीचे की तरफ दो स्पीकर ग्रिल्स और एक यूएसबी टाइप-सी पोर्ट दिया गया है। टॉप पर 3.5mm ऑडियो जैक है डिस्प्ले के ऊपर फ्रंट कैमरा और इयरफीस है। डिस्प्ले के नीचे तीन कैपेसिटिव नैविगेशन कीज़ दी गई हैं। पीछे की तरफ ड्यूल-कैमरा सेटअप है और इसके साथ LED फ्लैश है। ठीक नीचे ग्लॉसी फिंगरप्रिंट सेंसर है। हार्डवेयर डिवाइस देखने में शानदार है, इसमें कोई शक नहीं। मगर फोन कैसा है, यह उसकी परफॉर्मेंस पर निर्भर करता है। Cool 1 Dual में ऑक्टा-कोर क्वॉलकॉम स्नैपड्रैगन 652 प्रोसेसर लगा है। यह 3/4GB रैम और 32/64 GB इंटर्नल स्टोरेज की सुविधा देता है। इसकी इंटर्नल मेमरी बढ़ाई नहीं जा सकती। ड्यूल कैमरा सेटअप में 13 मेगापिक्सल के दो मॉड्यूल्स लगे हैं। अन्य फीचर्स में PDAF और 4K विडियो फंक्शनैलिटी भी है। इसमें 8 मेगापिक्सल फ्रंट फेसिंग कैमरा है। फुल एचडी डिस्प्ले का रेजॉलूशन 1080x1920 पिक्सल्स है। यह देखने में ठीक है, मगर पूरे डिस्प्ले पर मोटे से बेजल्स मजा खराब कर देते हैं। कनेक्टिविटी की बात करें तो Cool 1 Dual 4G LTE, 4G, वाई-फाई, ब्लूटूथ, जीपीएस और यूएसबी टाइप-सी दिया गया है। बैटरी 4060 mAh है और फास्ट चार्जिंग सपॉर्ट करती है। हैंडसेट गोल्ड और सिल्वर कलर्स में आता है। ऑपरेटिंग सिस्टम यह डिवाइस ऐंड्रॉयड 6.0 मार्शमैलो पर रन करता है और ऊपर से इसमें LeEco की EUI स्किन डाली गई है। अन्य ऐंड्रॉयड स्मार्टफोन्स की तरह इसमें ड्रॉप डाउन सेटिंग्स नहीं है। इसलिए आपको अगर क्विक सेटिंग्स को ऐक्सेस करना है तो लेफ्ट सॉफ्ट की प्रेस करनी होगी। यूजर इंटरफेस में जो बात पसंद आई है, वह है स्लाइड टु अनलॉक फीचर। ड्रॉप डाउन मेन्यु सिर्फ कुछ ऐप्स की नोटिफिकेशंस दिखाता है। कैमरा अब बात करते हैं स्मार्टफोन के कैमरा एक्सपीरियंस की। ड्यूल-कैमरा टेक्नॉलजी पर कई तरह चर्चा हुई है और बहुत से लोग इसे सिर्फ दिखावा मानते हैं। इसके कैमरा ऐप के Pro फीचर से डेप्थ ऑफ फील्ड जैसे इफेक्ट्स अच्छे आते हैं। कोई भी यूजर बस एक टैप से ऐसी तस्वीरें ले सकता है और यह ड्यूल-कैमरा सेटअप से ही संभव है। 13 मेगापिक्सल ड्यूल बैक कैमरे अच्छा काम करते हैं और ब्लर इफेक्ट को तस्वीर खींचने के बाद मैनेज किया जा सकता है। इमेजिंग एक्सपीरियंस निराश नहीं करता है। फ्रंट कैमरे से ली गई तस्वीरें भी अच्छी आती हैं। देखें कुछ तस्वीरें: परफॉर्मेंस 4,060mAh बैटरी ने हमारी टेस्टिंग में अच्छा काम किया और फुल चार्ज के बाद पूरा दिन निकालने में कामयाब रही। गेमिंग के दौरान फोन की मेटल बॉडी थोड़ी गर्म हो जाती है। इसके अलावा कोई लैग या परफॉर्मेंस का कोई इशू नजर नहीं आया। टेस्टिंग के दौरान कॉल क्वॉलिटी भी अच्छी रही, मगर यह बात काफी हद तक नेटवर्क कवरेज पर भी निर्भर करती है। नतीजा हीटिंग इशू को छोड़ दें Coolpad Cool 1 Dual को Coolpad का अब तक का सबसे अच्छा स्मार्टफोन कहा जा सकता है। डिजाइन थोड़ा नया है और एक जैसे दिखने वाले बजट स्मार्टफोन्स से हटकर है। ड्यूल-कैमरा सेटअप अच्छा काम करता है और बैटरी पूरा दिन निकाल देती है। 13,999 रुपये में Cool 1 Dual वैल्यू-फॉर-मनी डिवाइस है। इसी प्राइस रेंज में आप Moto G4 Plus या Lenovo K6 खरीदने पर विचार कर सकते हैं।
नई दिल्ली गूगल ने अपने मोबाइल ऑपरेटिंग सिस्टम ऐंड्रॉयड के अगले वर्जन को लाने का ऐलान कर दिया है। कंपनी ने इस अपकमिंग ऑपरेटिंग सिस्टम का पहला डिवेलपर प्रिव्यू जारी कर दिया है। इसका नाम Android O (ऐंड्रॉयड ओ) है। कंपनी ने अभी यह नहीं बताया है कि O का मतलब क्या है। नए ओएस में कई सारी नई बातें होंगी, जिनमें बैटरी लाइफ बढ़ाने वाला एक खास फीचर भी शामिल है। ऐंड्रॉयड O को गूगल के वाइस प्रेजिडेंड (इंजिनियरिंग) डेव बर्क ने एक ब्लॉग पोस्ट के जरिए पेश किया। उन्होंने लिखा, 'यह ऐंड्रॉयड O का पहला डिवेलपर प्रिव्यू है, ऐसे में इसमें कई खामियों हो सकती हैं। कंपनी ने आने वाले कुछ हफ्तों में इन बग्स को ठीक करना चाह रही है।' डेव ने कहा कि गूगल ऐंड्रॉयड O के बारे में ज्यादा जानकारी अपकमिंग IO डिवेलपर्स कॉन्फ्रेंस में दी जाएगी। इन डिवाइसेज के लिए आया डिवेलपर प्रिव्यू ऐंड्रॉयड O डिवेलपर प्रिव्यू नेक्सस 5X, नेक्सस 6P, नेक्सस प्लेयर, पिक्सल, पिक्सल XL और पिक्सल C डिवासेज के लिए उपलब्ध है। इसे ऐंड्रॉयड वेयर 2.0 से कंपैटिबल बनाने के लिए एक एम्युलेटर टेस्ट भी दिया गया है। अपनी पोस्ट में डेव ने कहा, 'ऑपरेटिंग सिस्टम के अगले वर्जन का पहला डिवेलपर प्रिव्यू शेयर करते हुए मैं बहुत उत्साहित हूं। ऐंड्रॉयड O अभी शुरुआती चरण में है। इसमें जल्द बहुत से फीचर्स आ रहे हैं। स्टेबलाइजेशन और परफॉर्मेंस के मामले में बहुत काम किया जाना है।' डेव ने बताया कि आने वाले महीनों में अपडेटेड डिवेलपर प्रिव्यू जारी किए जाएंगे। इस दौरान डिवेलपर्स अपने ऐप्स को इस ऑपरेटिंग सिस्टम पर टेस्ट करके फीडबैक दे सकते हैं। ऐंड्रॉयड O के फीचर्स स्मार्टफोन की बैटरी लाइफ बढ़ाने के लिए इसमें 'बैकग्राउंड लिमिट' फीचर होगा। गूगल ने यह लिमिट तय कर दी है कि बैकग्राउंड में ऐप्स क्या-क्या कर सकते हैं। यह लिमिट्स ब्रॉडकास्ट्स, बैकग्राउंड सर्विसेज और लोकेशन अपडेट्स को लेकर तय की गई हैं। नोटिफिकेशंस चैनल्स नाम का फीचर भी ऐड किया गया है जिससे यूजर्स को नोटिफिकेशंस को कंट्रोल करने की ज्यादा सुविधा मिलती है। वे हर नोटिफिकेशन चैनल को मैनेज कर सकते हैं। इससे यूजर्स काम की नोटिफिकेशंस को आसानी से देख सकेंगे। ऐंड्रॉयड O में ऑटोफिल APIs भी हैं ताकि कहीं और लॉगइन करते वक्त आसानी से आईडी और पासवर्ड फिल हो जाएं। ऑटोफिल ऐप यूजर की ईमेल आईडी, अड्रेस, यूजरनेम और पासवर्ड्स को सुरक्षित ढंग से स्टोर करता है। डिवेलपर्स अपने ऐप में भी ऑटोफिस APIs को यूज कर सकते हैं। पिक्चर इन पिक्चर या PiP एक ऐसा फीचर है जिसकी लंबे समय से चर्चा थी। यह भी ऐंड्रॉयड 0 में आ रहा है। अभी तक यह फीचर ऐंड्रॉयड टीवी के लिए ही उपलब्ध था मगर अब स्मार्टफोन्स और टैब्स को भी मिलेगा। ऐंड्रॉयड O में अडैप्टिव आइकॉन्स भी दिए गए हैं। डिवाइस द्वारा इस्तेमाल की जाने वाली स्किन के हिसाब से डिवेलपर्स अपने ऐप्स के आइकॉन्स को अडैप्टिव बना सकते हैं। ये आइकॉन स्क्वेयर, सर्क्युलर स्क्वेयर या अन्य शेप्स में हो सकते हैं। फॉन्ट्स, बेहतर कीबोर्ड नैविेगेशन, वेबव्यू समेत कई और बदलाव भी होंगे। एक नया फीचर Wi-Fi अवेयर भी है। इससे डिवाइसेज बिना इंटरनेट ऐक्सेस के भी एक-दूसरे से वाई-फाई के जरिए जुड़ सकते हैं। इंग्लिश में पढ़ें: Google Android O launch: Features, supported devices and more
फेसबुक ने बुधवार को अपना रिऐक्शंस फीचर वर्ल्डवाइड लॉन्च कर दिया है। अब यूजर्स पोस्ट्स, फोटो और विडियो वगैरह पर Like के अलावा 5 अलग रिऐक्शंस के जरिए प्रतिक्रिया दे सकेंगे। गौरतलब है कि Dislike बटन की मांग उठने के बाद फेसबुक ने इस फीचर को लॉन्च किया है। हालांकि, अभी तक बहुत से यूजर्स इसे इस्तेमाल नहीं कर पा रहे हैं। सोशल मीडिया साइट ने अक्टूबर में आयरलैंड और स्पेन में 'Reactions' का पायलट लॉन्च किया था। अब फेसबुक ने ब्लॉग पोस्ट में बताया है कि उसने 5 ऐनिमेटेड इमोटिकन्स लॉन्च किए हैं। डेस्कटॉप पर Like बटन को देर तक होल्ड करने पर ये रिऐक्शन नजर आते हैं। फेसबुक के सीईओ मार्क जकरबर्ग ने भी इस बारे में एक पोस्ट डाली है। ब्लॉग पोस्ट में डाले गए विडियो में 5 नए ऐनिमेटेड बटन दिखाए गए हैं, जो मोबाइल पर Like बटन को टच करके कुछ देर के लिए होल्ड करने पर आते हैं। डेस्कटॉप में ये इमोटिकन लाइक बटन के ऊपर माउस ले जाने पर दिखते हैं। ये हैं- Love, Haha, Wow, Sad और Angry. रिऐक्शंस के पायलट लॉन्च में Yay नाम से एक रिऐक्शन भी था, मगर बुधवार को शेयर किए गए विडियो में यह नजर नहीं आया। फेसबुक ने पहले ही कहा था कि Yay नाम के रिऐक्शन को दुनिया के कई हिस्सों में लोग समझ नहीं पाएंगे, इसलिए इसे ड्रॉप किया जा सकता है। फेसबुक ने अलग ब्लॉग पोस्ट में कहा है, 'हम शुरू में रिऐक्शन को Like की तरह ही इस्तेमाल करेंगे और आपके द्वारा इस्तेमाल किए गए रिऐक्शन के आधार पर तय करेंगे कि आप किस तरह का कॉन्टेंट देखना चाहते हैं।' यूजर्स मांग कर रहे थे कि दुख भरी खबरों या अन्य तरह के कॉन्टेंट पर Like बटन का कोई मतलब नहीं होता, ऐसे में Dislike बटन दिया जाना चाहिए। मगर फेसबुक का कहना था कि Dislike बटन काे नकारात्मक ढंग से इस्तेमाल किया जा सकता है। रिपोर्ट्स के मुताबिक फेसबुक ने सामाजिक विज्ञानियों से चर्चा करने के बाद इन इमोटिकन्स को डिजाइन किया है।
रवि शर्मा भारत में स्मार्टफोन के जश्न में मोटोरोला थोड़ा देर से पहुंची, लेकिन लग रहा है कि इस जश्न में सबसे ज्यादा खुश मोटोरोला ही है क्योंकि देश में मोटो G बहुत हिट हुआ है। मोटो G वह सब कुछ देता है, जो कंज्यूमर्स चाहते हैं - बढ़िया बिल्ड, अच्छा डिस्प्ले, तेज प्रोसेसर, एक जाना-पहचाना ब्रैंड और उन्हें कंगाल न कर देने वाली कीमत। कम कीमत वाले मोटो G के आते ही खरीदारों ने इसे हाथो-हाथ लिया क्योंकि यह इस कीमत में बढ़िया प्रॉडक्ट था, लेकिन मोटो X का मामला अलग है। मोटो X का प्लास्टिक वर्ज़न 23,999 रुपए और लकड़ी के पैनल वाला वर्ज़न 25,999 रुपए में लॉन्च किया गया। इसमें सबसे आधुनिक हार्डवेयर नहीं है। केवल 10 मेगापिक्सल्स कैमरा है, जबकि ज्यादा बड़े नाम वाले फोन्स में कम से कम 13 मेगापिक्सल्स कैमरा होता है। इसकी न तो बैटरी बड़ी है और न ही इसमें प्रीमियम-लुकिंग मटैलिक बॉडी है। लेकिन इसमें हर समय ऑन रहने वाला यूनीक टचलेस कंट्रोल सिस्टम है और इसमें ऐंड्रॉयड का लेटेस्ट वर्ज़न 4.4 किटकैट है। मोटो X में बहुत कुछ नहीं है, फिर भी इसे 23,999 रुपए की कीमत पर लॉन्च किया गया। क्या इसके लिए इतना पैसा देना ठीक है? या फिर इसकी कीमत को देखते हुए मोटो G बेहतर ऑप्शन है? क्या मोटो X का यूज़र एक्स्पीरियंस आईफोन से बेहतर है? हमने मोटो X के इस रिव्यू में इन्हीं सवालों के जवाब तलाशने की कोशिश की है... लुक्स 4.7 इंच की स्क्रीन के बावजूद मोटो X बहुत कॉम्पैक्ट फोन है। मोटोरोला के मुताबिक मोटो X के फ्रंट पैनल के 70 फीसदी हिस्से में डिस्प्ले है। वास्तव में यह फोन आईफोन 5S (जिसमें 4 इंच की स्क्रीन है) से हल्का सा ही बड़ा है और मोटो G से छोटा है। इसके पिछले हिस्से में हल्का सा कर्व है, जिससे कि इसे हथेली में रखना ज्यादा सहज लगता है। महंगे आईफोन 5S, आईफोन 5 और एचटीसी वन से अलग मोटो X की बॉडी पॉलिकार्बोनेट प्लास्टिक से बनी है। हालांकि प्लास्टिक बहुत हाई-क्वॉलिटी का है और फोन हाथ में लेने में बहुत मजबूत लगता है। ज्यादातर हिस्सा प्लास्टिक का है, लेकिन मोटो X में थोड़ा सा मेटल भी इस्तेमाल किया गया है। पॉवर/लॉक और वॉल्यूम बटन्स धातु के हैं। इन्हें बहुत अच्छे से बनाया गया है और इन तक पहुंचना बहुत आसान है। इसके अलावा कोई हार्डवेयर बटन नहीं है। बैक, होम, और टास्क स्विचर बटन स्क्रीन पर ही हैं। डिजाइन की बात करें, तो मोटो X को इस तरह बनाया गया है कि इसे एक हाथ से ही इस्तेमाल किया जा सके। इस मामले में यह उन विशाल फोन्स से बहुत अलग है, जिनसे बाजार अटा पड़ा है। बॉडी की खासियत इसके कर्व्स हैं, जो साइड्स से लेकर पीछे तक हैं। मोटो X खूबसूरती के मामले में आईफोन 5S और एचटीसी वन जैसे टॉप-एंड स्मार्टफोन्स के बराबर ठहरता है। हालांकि हमें मोटो X के डिजाइन में एक-आध दिक्कतें लगीं। हमें रिव्यू के लिए जो सफेद रंग का फोन मिला, उसमें पीछे की तरफ चमकदार झिलमिलाता हुआ पैटर्न था। यह देखने में बढ़िया लगता है, लेकिन हमें टेक्स्चर्ड बैक ज्यादा पसंद होता, जैसा कि मोटोरोला एट्रिक्स 2 स्मार्टफोन में था, जिससे बेहतर ग्रिप भी बनती है। इस वजह से इस सफेद रंग वाले फोन के पिछले हिस्से पर दाग-धब्बे भी आसानी से लग जाते हैं। हालांकि ये आसानी से साफ तो हो जा रहे हैं, लेकिन कुछ न कुछ लगा ही रहता है, जिसकी लगातार सफाई परेशानी का सबब है। हमें लगता है कि यह दिक्कत टर्क्वॉइज़ कलर (फिरोजी रंग) वाले बैक कवर के साथ भी होगी। मोटो X बाजार में मौजूद अभी तक का अकेला ऐसा स्मार्टफोन है, जिसके पिछले हिस्से पर लकड़ी के पैनल हैं। यह उन लोगों को बहुत पसंद आएगा, जो अपने स्मार्टफोन को सबसे अलग दिखाना चाहते हैं। हार्डवेयर मोटो X में स्क्रीन का रेजॉलूशन 720p है, जो इस वक्त बाजार में 29 हजार रुपए में मिल रहे सैमसंग गैलक्सी S4 और गूगल नेक्सस 5 के फुल एचडी रेजॉलूशन (1080p) से कम है। हालांकि आंकड़ों पर मत जाइए। मोटो X की स्क्रीन बहुत अच्छी है। इसमें 312 पीपीआई (पिक्सल्स/इंच) की पिक्सल डेंसिटी है, जिस पर टेक्स्ट, विडियो, और फोटो बहुत अच्छे दिखते हैं। रंग बहुत ब्राइट और वाइब्रैंट दिखते हैं। अगर आप ब्राइटनेस को सबसे ज्यादा कर दें, तो सीधी धूप में भी डिस्प्ले अच्छा दिखता है। कुल मिलाकर हम इसकी डिस्प्ले क्वॉलिटी से काफी खुश हैं। मोटोरोला में ड्यूल-कोर स्नैपड्रैगन S4 प्रो प्रोसेसर है। यह नेक्सस 4 में लगे क्वॉड-कोर प्रोसेसर का 2 कोर वाला वर्ज़न है, जो अभी भी बढ़िया परफॉर्म कर रहा है। दोनों कोर अधिकतम 1.7 गीगाहर्त्ज की स्पीड पर चल सकते हैं। इसमें ग्राफिक्स प्रोसेसिंग यूनिट 400 मेगाहर्त्ज वाला एड्रिनो 320 है। यह काफी हाई-एंड ग्राफिक्स चिप है। हमने जितने भी बेंचमार्क टेस्ट किए, मोटो X ने सब में शानदार परफॉर्म किया, जो कि 25,000 रुपए वाले फोन के लिए आश्चर्यजनक है। इन दोनों प्रोसेसर्स से अलग मोटो X के X8 चिपसेट में दो और कोर हैं - एक कंटेक्श्चुअल कंप्यूटिंग प्रोसेसर और दूसरा नैचरल लैंग्वेज प्रोसेसर। ये दोनों प्रोसेसर्स पूरी तरह नए हैं। आप यह टेस्ट नहीं कर सकते कि ये कैसा काम करते हैं और यह भी कंपेयर नहीं कर सकते कि ये दूसरे फोन्स में कैसा काम करते हैं। मोटो X के बाकी प्रमुख हार्डवेयर स्पेसिफिकेशंस में 2 जीबी रैम, 10 मेगापिक्सल्स कैमरा, 2200mAh बैटरी, 2G, 3G, 4G, वाई-फाई, ब्लूटूथ 4.0, एनएफसी और माइक्रो-यूएसबी 2.0 है। मोटोरोला ने भारत में 16 जीबी स्टॉरेज वाला फोन उतारा है। सॉफ्टवेयर अगर आप मोटो X के स्पेसिफिकेशंस से निराश हैं, तो आप अकेले ऐसे नहीं है। लेकिन मोटोरोला ऐसा फोन नहीं बनाना चाहती थी, जिसमें बहुत भारी हार्डवेयर हो। बल्कि वह ऐसा फोन देना चाहती थी, जो भारी हार्डवेयर की जगह कस्टम सॉफ्टवेयर से प्रीमियम यूज़र एक्स्पीरियंस दे। अब हम मोटो X के सॉफ्टवेयर फीचर्स पर नजर डालते हैं... लगभग प्योर यानी स्टॉक ऐंड्रॉयड यह अपने आप में कोई फीचर नहीं है, फिर भी बड़े स्मार्टफोन्स में स्टॉक ऐंड्रॉयड बहुत कम देखने को मिलता है। लगभग हर कंपनी फोन में कस्टम स्किन जोड़ती है, नए फीचर्स और सर्विसेज़ देती है, लेकिन गैरजरूरी सॉफ्टवेयर्स और फीचर्स से फोन पर दबाव बढ़ता है और फोन के परफॉर्मेंस पर असर पड़ता है। दूसरी तरफ मोटोरोला ने मोटो X के साथ ऐसा कुछ खास नहीं किया है और यूज़र्स को लगभग डिफॉल्ट ऐंड्रॉयड सॉफ्टवेयर दिया है। हालांकि इसने अपने कई सॉफ्टवेयर और कुछ ऐप जोड़े हैं लेकिन आधार स्टॉक ऐंड्रॉयड का ही है। इस वक्त मोटो X उन चुनिंदा स्मार्टफोन्स में से है, जो ऐंड्रॉयड 4.4 (किटकैट) के साथ आ रहे हैं। आगे भी उम्मीद है कि इस पर सॉफ्टवेयर अपडेट्स बहुत जल्दी आएंगे। टचलेस कंट्रोल मोटो X का सबसे प्रमुख फीचर टचलेस कंट्रोल है, जिससे आप फोन को बिना छुए, केवल बोलकर कई काम कर सकते हैं। इसके लिए आपको पहले 'ओके गूगल नाउ' कहना होता है और उसके बाद वह काम बताना होता है, जैसे 'ओके गूगल नाउ, सेट ऐन अलार्म फॉर 9 एएम' कहते ही फोन में अपने आप 9 बजे का अलार्म लग जाएगा। यह बहुत आसान है! आप इस फीचर से क्या-क्या कर सकते हैं: टचलेस कंट्रोल से किए जा सकने वाले कामों में इंटरनेट पर कुछ भी सर्च करना, गूगल मैप पर कोई जगह खोजना, गाने बजाना, टेस्क्ट मेसेज भेजना, कॉल करना, कोई ऐप खोलना शामिल है। दरअसल आप वह हर काम कर सकते हैं, जो गूगल नाउ किसी फोन पर करता है, लेकिन खास बात यह है कि इसके लिए आपको अपनी उंगली तक नहीं हिलानी पड़ती। इसका यह सिस्टम हर वक्त ऑन रहता है और फोन 24 घंटे आपका कमांड सुनने के लिए तैयार रहता है। अगर आप फोन इस्तेमाल नहीं कर रहे हैं और यह आपको बगल में रखा है, तो आपके केवल 'ओके गूगल नाउ' बोलते ही यह आपका कमांड सुनने लगेगा। ऑनलाइन कुछ खोजने जैसे वेब आधारित टास्क के लिए डेटा कनेक्शन की जरूरत पड़ती है। लेकिन ऐप खोलने, गाने बजाने, रिमाइंडर लगाने जैसे फोन के काम मोबाइल इंटरनेट और वाई-फाई के बंद होने पर भी होते हैं। मोटो X का टचलेस कंट्रोल कैसा काम करता है? हमने टचलेस कंट्रोल से इसे जितने भी टास्क दिए, उनमें से इसने ज्यादातर बिना दिक्कत के समझ लिए। सारे टास्क इतने बहुत अच्छे से किए। हमारे कहने पर इसने कई काम किए, जिसमें गाने बजाना, रिमाइंडर लगाना, ऐप्स खोलना और कॉल्स करना शामिल है। हमने इस फीचर को 2 तरह के माहौल में टेस्ट किया। एक कम शोर वाली जगह (जैसे ऑफिस या घर) और दूसरा आउटडोर यानी शोर वाली जगह पर। जब हमने मोटो X का टचलेस कंट्रोल ऑफिस में इस्तेमाल किया, तो इसने करीब 80 फीसदी हमारी बातों को सही तरीके से समझा। यहां पर हम अपना काम करते हुए फोन पर कुछ कमांड देते थे और यह उन्हें पूरा करता था। हालांकि इसकी परफॉर्मेंस आउटडोर में बहुत ठीक नहीं रही। ऐसे कुछ मामलों में जब मोटो X आपको सुनता है, तो इस पर एक मेसेज आ जाता है, 'It's pretty noisy. Please speak up.' यानी यह कहता है कि बहुत शोर है, थोड़ा जोर से बोलिए। शायद इस फीचर को भारतीय शहरों के शोर के हिसाब से थोड़ा और जोरदार होना चाहिए था। आउटडोर में यह फीचर हमारे लिए करीब 50 फीसदी काम कर सका। यह इस बात पर निर्भर करता था कि उस जगह पर कितना शोर है। हम सड़क पर चलते हुए मोटो X में आसानी से रास्ते खोज सके। यह इस बात का बेहतरीन उदाहरण है कि मोटो X क्या कर सकता है। आपको ट्रैफिक में चलते हुए अपने फोन पर लगे रहने या टाइप करने की जरूरत नहीं पड़ती; बस मोटो X से उस काम को करने के लिए कहिए और आपको वही नतीजा मिलेगा। रिव्यू के शुरुआती वक्त में शोर-शराबे वाले माहौल में टचलेस कंट्रोल का ऐक्यूरेसी रेट बहुत ज्यादा नहीं रहा, लेकिन जैसे-जैसे हमने इसके साथ ज्यादा वक्त बिताया, इसकी परफॉर्मेंस बेहतर होती गई। कुछ दिन बाद भारी ट्रैफिक में भी इसने हमारी आवाज को पकड़ लिया। हमें उम्मीद है कि वक्त बीतने के साथ-साथ इसकी परफॉर्मेंस बेहतर होती जाएगी। लेकिन कई यूज़र्स एक सवाल पूछना चाहते हैं: 'क्या आपको वाकई सब कुछ करने के लिए फोन से कहने की जरूरत है?' इसका जवाब इस बात में है कि आप किस तरह के यूज़र हैं। अगर आप केवल ऐसा स्मार्टफोन चाहते हैं, जो हैंग न करे, तो मोटो X इसके लिए कुछ ज्यादा ही है। आपको इतने रुपए खर्च करने की जरूरत नहीं है, सैमसंग गैलक्सी ग्रैंड 2 और यहां तक कि मोटो G जैसे इससे सस्ते स्मार्टफोन ले सकते हैं। लेकिन अगर आप नई टेक्नॉलजी का तुरंत इस्तेमाल करने वाले लोगों में से हों, तो मोटो X आपके लिए एक जरूरी डिवाइस है। मोटो X हमें भविष्य के उस वक्त से रू-ब-रू करवाता है, जब मनुष्य अपनी रोजमर्रा की जिंदगी में मशीनों से बात किया करेंगे। और हमें इसका अनुभव बहुत अच्छा लगा। आईफोन, दूसरे ऐंड्रॉयड फोन और विंडोज़ फोन इस यूज़र एक्स्पीरियंस की बराबरी नहीं कर सकते। बिना उंगली हिलाए कई काम कर लेने की आसानी की तुलना किसी और चीज से नहीं की जा सकती। ऐक्टिव डिस्प्ले मोटो X का एक और शानदार फीचर ऐक्टिव डिस्प्ले है, जो उस वक्त स्क्रीन पर नोटिफिकेशन दिखाता है, जब आप फोन को इस्तेमाल नहीं कर रहे होते हैं। नोकिया के ग्लैंस स्क्रीन की तरह मोटो X का ऐक्टिव डिस्प्ले आपको मिस्ड कॉल, ऐक्टिव डाउनलोड, न पढ़े गए मेसेज और ईमेल, सोशल मीडिया के नए अपडेट जैसे नोटिफिकेशन लो-एनर्जी मोड में दिखाता रहता है। यह फीचर उस वक्त काम करने लगता है, जब आप फोन को जेब से निकालते हैं या उस वक्त फोन को सीधा करने पर, जब फोन स्क्रीन के बल रखा हो। आपको नोटिफिकेशन दिखाने का यह बहुत आसान और असरदार तरीका है, लेकिन यह बहुत अनोखा भी नहीं है। ट्रस्टेड डिवाइसेज़ फीचर अगर आप फोन को लॉक करने के लिए पिन या पैटर्न इस्तेमाल करते हैं, तो आपको ट्रस्टेड डिवाइससेज़ फीचर पसंद आएगा। इस फीचर में अगर फोन पहले से पेयर किए गए किसी डिवाइस के संपर्क में आता है, तो उसका लॉक कोड अपने आप डिसैबल हो जाएगा। उदाहरण के लिए जैसे ही ब्लूटूथ स्पीकर, हेडसेट या कार के इंफोटेनमेंट सिस्टम की रेंज में फोन आता है, आप अपने फोन पर सीधे गाने बजा सकते हैं। यह स्मार्टवॉच और फिटनेस ट्रैकर के साथ भी काम करता है। हालांकि मोटो X के नोटिफिकेशन मेन्यू में दिखता है कि यह अनलॉक है और वह इसे लॉक करने का ऑप्शन देता है, ताकि अगर आप इसे उस वक्त इस्तेमाल न करना चाहें, तो लॉक कर दें। मोटोरोला कनेक्ट कनेक्ट एक ऐसी सर्विस है, जो आपको क्रोम ब्राउज़र की विंडो (एक प्लग-इन डाउनलोड करने के बाद) से टेक्स्ट मेसेज भेजने-पाने की सुविधा देता है। आपको कॉलर्स के बारे में नोटिफिकेशन भी मिलेगी। मोटोरोला असिस्ट मोटोरोला असिस्ट इसमें पहले से डाला गया एक ऐप है, जो यूज़र एक्स्पीरियंस को और बेहतर करता है। यह जीपीएस से यह पता लगाता है कि कहीं आप आ-जा तो नहीं रहे, अगर ऐसा है तो यह टेस्क्ट मेसेज और कॉलर आईडी पढ़कर बताता है। यह उस वक्त गाने भी ब्लूटूथ हेडसेट पर बजाता है। इस ऐप में स्लीप मोड भी है, जिसमें पहले से तय किए गए वक्त के बीच यह फोन को साइलंट रखता है। आप इसमें से कुछ अपवाद भी तय कर सकते हैं, ताकि उस दौरान आप चुनिंदा लोगों के मेसेज और 5 मिनट के भीतर दो बार कॉल करने वाले शख्स के बारे में नोटिफिकेशन पा सकें। मोटोरोला माइग्रेट इस ऐप की मदद से आप अपने पुराने फोन से मोटो X में मेसेज, कॉल रेकॉर्ड, विडियो और गाने ट्रांसफर कर सकते हैं। हालांकि यह केवल ऐंड्रॉयड 4.2 या इससे ऊपर के वर्ज़न वाले फोन के साथ ही काम करता है। हालांकि अगर आपके पास पहले इससे कम वर्ज़न का ऐंड्रॉयड फोन रहा है, तो भी परेशान होने की जरूरत नहीं। अगर कॉन्टैक्ट्स आपके गूगल अकाउंट में स्टोर हैं, तो नए मोटो X का सेटअप करते ही उन्हें ऑटोमैटिकली पा लेंगे। प्ले स्टोर पर मौजूद ऐप्स की मदद से एसएमएस का बैकअप लिया जा सकता है। म्यूज़िक और विडियो कंप्यूटर की मदद से आसानी से ट्रांसफर किए जा सकते हैं। यह ऐप आईफोन के साथ भी काम करता है। इसलिए अगर आप ऐपल के स्मार्टफोन से मोटो X पर आ रहे हैं, तो पूरा डेटा ट्रांसफर कर सकते हैं। अडवांस सपोर्ट मोटोरोला ने मोटो X में अडवांस सपोर्ट नाम का एक सिक्यॉरिटी फीचर दिया है। इससे आप फोन से दूर रहते हुए भी उसे खोज सकते हैं, लॉक कर सकते हैं और चोरी हो जाने पर उसका पूरा डेटा डिलीट कर सकते हैं। लेकिन गूगल ने ये सारे फीचर ऐंड्रॉयड डिवाइस मैनेजर ऐप में दे दिए हैं। स्पॉटलाइट स्टोरीज़ इसके तहत मोटो X पर मोटोरोला बिना ऐड का कॉन्टेंट देता है। इसमें एक विडियो दिखाया जाता है, जिसमें कैरक्टर्स लगातार स्क्रीन पर चलते रहते हैं, कई बार वे स्क्रीन से इधर-उधर हो जाते हैं। आपको स्टोरी पर बने रहने के लिए फोन को हिलाना पड़ता है। इन्हें देखना बहुत मजेदार है। परफॉर्मेंस हम मोटो X के सॉफ्टवेयर फीचर के बारे में बात कर चुके हैं कि वे कैसा काम करते हैं। अब हम देखेंगे कि यह उस वक्त कैसा काम करता है, जब हार्डवेयर ही अहम चीज हो। 1.7 गीगाहर्त्ज ड्यूल-कोर प्रोसेसर पर चलने वाले मोटो X से हमने जो भी काम लिया, सबमें इसकी परफॉर्मेंस बेहतरीन रही। हमने जितने ऐप्स चलाए, सभी बिना रुके आराम से चले। कभी भी कोई ऐप अपने आप या मेमरी कम होने की वजह से बंद नहीं हुआ। ड्यूल-कोर प्रोसेसर के साथ स्टॉक ऐंड्रॉयड और 2 जीबी रैम इसकी अच्छी परफॉर्मेंस में मदद करते हैं। हालांकि मोटो X की परफॉर्मेंस अच्छी है, फिर भी इसकी तुलना गूगल नेक्सस 5 और सैमसंग गैलक्सी S4 से नहीं की जा सकती है। हाई-एंड जीपीयू की वजह से ग्राफिक्स परफॉर्मेंस बहुत अच्छी है। ऐंग्री बर्ड्स, टेम्पल रन 2, सबवे सर्फर और जेटपैक जॉयराइड जैसे गेम्स बिना किसी दिक्कत के चले। रीयल रेसिंग 3 और डेड ट्रिगर 2 जैसे हाई-एंड गेम्स खेलते वक्त भी मोटो X की परफॉर्मेंस हमारी उम्मीद से बेहतर रही और हमें किसी दिक्कत का सामना नहीं करना पड़ा। मोटो X के ऑडियो आउटपुट का अलग से जिक्र करना चाहिए। पीछे की तरफ लगा स्पीकर काफी तेज आवाज देता है। इस रेंज के ज्यादातर फोन से इसकी आवाज तेज है और साउंड क्वॉलिटी भी अच्छी है। ठीक-ठाक कीमत पर बढ़िया हार्डवेयर और शानदार यूज़र एक्स्पीरियंस देने के लिए मोटो X का सौदा बुरा नहीं है। लेकिन इसकी एक हल्की सी कमी बैटरी लाइफ की है, जो कि हर खरीदार के लिए अहम है। सभी सॉफ्टवेयर फीचर ऐक्टिव रखते हुए और हर वक्त 3G इंटरनेट ऑन रखते हुए इसकी बैटरी एक चार्ज में करीब 11 घंटे तक चली। यह औसत से कम है और हमें एक दिन में दो बार फोन चार्ज करने की जरूरत पड़ी। यह जानते हुए कि स्मार्टफोन इस्तेमाल करने का हमारा तरीका बहुत अग्रेसिव है, हमने थोड़ा सा औसत तरीके से इस्तेमाल किया। फिर भी हम एक चार्ज में इसे 13 घंटे से ज्यादा नहीं चला पाए। कैमरा कैमरा किसी स्मार्टफोन का एक और अहम हिस्सा है, जहां कि मोटो X अपने वादे पर खरा नहीं उतरता। फोन लॉन्च के वक्त मोटोरोला ने बेहतरीन कैमरा परफॉर्मेंस की बात कही थी, लेकिन वास्तविकता काफी अलग है। मोटो X का 10 मेगापिक्सल्स का कैमरा बहुत अच्छी हालत में औसत फोटो लेता है। इसमें उन डीटेल्स की कमी है, जो किसी फोटो को बेहतरीन बनाते हैं। दिन की रोशनी में लिए गए फोटो अच्छे दिखते हैं, फोकस में रखा गया ऑब्जेक्ट ज़ूम करने पर बहुत शार्प नहीं दिखता है, जबकि इस कीमत वाले फोन से यह उम्मीद की जाती है। हालांकि रंग सही आते हैं। मोटोरोला ने स्टैंडर्ड RGB की जगह RGBC (रेड, ग्रीन, ब्लू, क्लियर) सेटअप रखते हुए कैमरा सेंसर में स्पेशल क्लियरपिक्सल फिल्टर इस्तेमाल किया है। तकनीकी भाषा को छोड़ दें, तो इस फिल्टर से उम्मीद की जाती है कि वह कम रोशनी में ली गई तस्वीरों में 'क्लियर' लेयर के जरिए ज्यादा रोशनी डालकर अच्छी तस्वीर लेगा। हालांकि जितना इसका विज्ञापन किया गया, यह फीचर उतना काम करता नहीं दिखा। कम रोशनी में हमने जो तस्वीरें लीं, वे शायद ही उन तस्वीरों की तुलना में थोड़ी बेहतर रही हों, जिन्हें हमने बाकी कैमरों से लिया। नॉइस और डीटेल्स की कमी की वजह से मोटोरोला के कैमरे को बेहतर बनाने की कोशिश बेकार हो गई है। मोटोरोला ने कैमरे के साथ 2 और नए काम किए हैं। एक इस बात से जुड़ा है कि आप कैमरा ऐप किस तरह से खोलते हैं। कैमरा जल्दी खोलने के लिए कोई हार्डवेयर बटन की जगह मोटोरोला ने सॉफ्टवेयर फीचर जोड़ा है। इससे आप अपनी कलाई को 2 बार झटका देकर कैमरा ऐप खोल सकते हैं। यह शेक-शेक फीचर हमारे लिए कभी फेल नहीं हुआ और इसने हर बार काम किया। चाहें आप विडियो देख रहे हों या वेब पर कुछ पढ़ रहे हों, बस दो बार कलाई घुमाइए और कैमरा ऐप खुल जाएगा। दूसरा फीचर कैमरा ऐप का इंटरफेस है। स्टॉक ऐंड्रॉयड का कैमरा ऐप इस्तेमाल करने की जगह मोटोरोला ने इसे बेहतरीन तरीके से कस्टमाइज किया है। यह ऐप बहुत साफ-सुथरा है और पूरी स्क्रीन ही कैप्चर बटन की तरह काम करती है। स्क्रीन पर चाहे जहां क्लिक कर दीजिए, लूमिया फोन्स की तरह फोन फोटो कैप्चर कर लेगा। सारे कंट्रोल छिपे रहते हैं। बाएं से दाएं स्वाइप करने पर कंट्रोल सामने आ जाता है। ज़ूम इन और ज़ूम आउट के लिए ऊपर और नीचे स्वाइप करना होता है। वॉल्यूम बटन ज़ूम के लिए काम नहीं करते, लेकिन इनसे फोटो कैप्चर किए जा सकते हैं। कॉम्पिटिशन मोटो X का वास्तव में कोई प्रतिद्वंद्वी नहीं है, क्योंकि यह हार्डवेयर की जगह सॉफ्टवेयर से यूज़र एक्स्पीरियंस बेहतर बनाता है। लेकिन अगर आप बिना सॉफ्टवेयर में बेहतरी पर ध्यान दिए केवल फोन पर नजर डालें, तो आप इससे सस्ते में सैमसंग गैलक्सी ग्रैंड 2 और इससे महंगे में गूगल नेक्सस 4 ले सकते हैं। नतीजा मोटो X उन लोगों को जवाब है, जो यह बताते हैं कि आईफोन का यूज़र एक्स्पीरियंस ऐंड्रॉयड फोन से बहुत बेहतर है। यह स्मार्टफोन वाकई स्मार्ट है और यूज़र एक्स्पीरियंस को आनंददायक बना देता है। आपको फोन पर रोजमर्रा के कई काम करने के लिए फोन को हाथ में लेने की जरूरत तक नहीं है। यह भविष्य की टेक्नॉलजी का पहला कदम है और यह हमें बहुत अच्छा लगा। बैटरी लाइफ और कैमरा क्वॉलिटी थोड़ी परेशानी के सबब हैं, लेकिन कुल मिलाकर इसके यूज़र एक्स्पीरियंस की तुलना किसी और से नहीं की जा सकती। खूबियां टचलेस कंट्रोल बढ़िया स्क्रीन क्वॉलिटी स्टॉक ऐंड्रॉयड और स्मूद परफॉर्मेंस कमियां औसत कैमरा औसत बैटरी लाइफ
अमित मिश्रा स्मार्टफोन बनाने वाली कंपनी लेनोवो के ब्रैंड मोटोरोला ने पॉप्युलर मॉडल मोटो E को ज्यादा पावर के साथ पेश किया है। सोमवार को लॉन्च हुए मोटो E3 पावर को हमने एक हफ्ते तक चला कर परखा और जाना कितना पावरफुल है यह। पढ़ें रिव्यू: स्पेसिफिकेशंस 5 इंच डिस्प्ले, 2 जीबी रैम, 16 जीबी मेमरी (32 जीबी तक एक्पेंडेबल), 8MP/5MP कैमरा, 3500 एमएएच बैटरी, 1 गीगाहर्ट्ज क्वॉडकोर माली T720 जीपीयू कीमतः 7,999 रुपये डिजाइन और डिस्प्ले Moto e के पावर अवतार की शक्लो-सूरत में कोई खास बदलाव नहीं किया गया है। इसे बैकसाइड में मैट फिनिश देकर कुछ ज्यादा स्टाइलिश जरूर बनाया गया है। हमें रिव्यू के लिए ब्लैक कलर की डिवाइस मिली जो देखने में काफी स्टाइलिश लगी। फोन का 5 इंच का डिस्प्ले काफी ब्राइट है और आउटडोर में भी काफी सहूलियत भरा है। हार्डवेयर और परफॉर्मेंस 4 और 6 जीबी रैम के जमाने में 2 जीबी की रैम कुछ कम जरूर नजर आती है लेकिन परफॉर्मेंस के हिसाब से यह कतई निराश नहीं करती। 1 GHz क्वॉडकोर प्रोसेसर के साथ यह काफी अच्छा परफॉर्म करता नजर आया। हमने इस पर कई गेम्स आजमाए, मूवीज देखीं, कहीं पर भी कोई रुकावट नहीं नजर आई। डिजाइन के लिहाज से यह जितना टफ नजर आता है परफॉर्मेंस में भी वैसे ही जमा रहा। फोन मार्शमैलो पर चलता है और 4जी डुअल सिम सपोर्ट करता है और इनबिल्ट एफएम रेडियो के साथ आया है। कैमरा और साउंड 8 मेगापिक्सल का रियर कैमरा आउटडोर और इनडोर दोनों ही जगह अच्छी तस्वीरें खींचता नजर आया। हालांकि कम लाइट में जरूर कुछ समझौता करता लगा लेकिन इससे बेहतर परफॉर्मेंस की उम्मीद इस स्पेसिफिकेशन में नहीं की जा सकती। सेल्फी कैमरा अच्छा है। ब्यूटिफिकेशन ऐप के साथ इंटिग्रेट सेल्फी कैमरा जल्दी और अच्छी तस्वीरें लेता नजर आया। मोटो ने साउंड के मामले में कम ही निराश किया है। इसमें भी स्पीकर और हेडफोन दोनों में अच्छा साउंड आउटपुट है। टेक्नो और ईडीएम सुनने वालों के बेहतरीन साउंड एक्सपीरिएंस मिलता है। बैटरी और रैपिड चार्जिंग पावर अवतार को खास बनाते हैं इसका बैटरी बैकअप और रैपिड चार्जिंग फीचर। यूजर को एक बार की फुल चार्जिंग के बाद 24 घंटे तक बेफिक्र होकर फोन यूज करने का जूस मिल जाता है। कंपनी का दावा है 10 वॉट के रैपिड चार्जर के जरिए फोन को 15 मिनट के भीतर 5 घंटे के यूज के लिहाज से चार्ज किया जा सकता है। हालांकि हमारे यूसेज के हिसाब से 15 मिनट के चार्जिंग में सिर्फ 3 घंटे का बैकअप ही मिला। बैटरी बैकअप के हिसाब से फोन को बेहतरीन माना जा सकता है। क्या है नतीजा इस फोन के जरिए मोटो ब्रैंड ने उस सेग्मेंट में जगह बनाने की कोशिश की है जो कम कीमत में अच्छी परफॉर्मेंस की दरकार रखते हैं। इस लिहाज से यह फोन निराश नहीं करता। रफ यूज करने पर भी फोन का दमखम बरकरार रहता है। हालांकि फोन में कोई सरप्राइज एलिमेंट का न होना जरूर अखरता है। कैमरा और साउंड के लेवल पर इनोवेशन की गुंजाइश दिखी। 16 जीबी मेमरी जो सिर्फ 32 जीबी तक ही बढ़ाई जा सकती है इस फोन की कमजोर कड़ी नजर आई। हालांकि अपने सेग्मेंट में यह तगड़ी टक्कर देने का पूरा माद्दा रखता है। खूबियां - शानदार परफॉर्मेंस - अच्छी बैटरी - ठीकठाक कैमरा कमियां - डिजाइन में नया कुछ नहीं - साउंड दमदार नहीं - मेमरी सिर्फ 32 जीबी तक बढ़ाई जा सकती है
पिछले महीने P10 Lite स्मार्टफोन लॉन्च करने के बाद वावे ने Y सीरीज में नया स्मार्टफोन लॉन्च किया है। Huawei Y5 2017 नाम से उतारा गया यह स्मार्टफोन 4G सपॉर्ट करता है। जानें, क्या हैं इसके स्पेसिफिकेशंस: ड्यूल-सिम वावे Y5 2017 ऐंड्रॉयड 6.0 मार्शमैलो पर आधारित EMUI 4.1 पर रन करता है। इसमें 5 इंच के HD डिस्प्ले लगा है। 1.4 GHz के क्वॉड-कोर MT 6737 प्रोसेसर के साथ इसमें 2 जीबी रैम लगाई गई है। इस स्मार्टफोन की इंटरनल मेमरी 16 जीबी है और 128 जीबी तक का माइक्रोएसडी कार्ड भी लगाया जा सकता है। वावे Y5 2017 का बैक कैमरा 8 मेगापिक्सल है, जिसके साथ ड्यूल LED फ्लैश दी गई है। फ्रंट कैमरा 5 मेगापिक्सल है, जिसमें 84 डिग्री वाइड ऐंगल लेंस लगा है। फ्रंट कैमरे के साथ भी LED फ्लैश दी गई है। इस स्मार्टफोन के डायमेंशंस 143.8x72x8.35mm और वजन 150 ग्राम है। इसकी बैटरी 3000 mAh है। कनेक्टिविटी की बात करें तो यह 4G LTE, वाई-फाई, ब्लूटूथ और जीपीएस सपॉर्ट करता है। वावे Y5 2017 ब्लू, गोल्ड, पिंक, वाइट और ग्रे कलर्स में मिलेगा। इसकी कीमत और उपलब्धता के बारे में कंपनी ने अभी कोई जानकारी नहीं दी है।
शाओमी ने पेइचिंग में हुए इवेंट में अपना फ्लैगशिप स्मार्टफोन Mi 5 लॉन्च कर दिया है। इस स्मार्टफोन का लंबे समय से इंतजार किया जा रहा था। इसके डिजाइन और स्पेसिफिकेशंस को लेकर कई तरह की अटकलें लगाई जा रही थीं। देखिए, कैसा है यह स्मार्टफोन: शाओमी Mi 5 तीन वैरियंट्स में उपलब्ध होगा: - स्टैंडर्ड एडिशन: 3जीबी LPDD4 रैम और 32 जीबी इंटरनल मेमरी, कीमत- 1,999 युआन (21 हजार रुपये) - हाई वर्शन: 3जीबी LPDD4 रैम और 64 जीबी इंटनरल मेमरी, कीमत 2,299 युआन (24 हजार रुपये) - एक्सक्लूसिव एडिशन: 4जीबी LPDD4 रैम और 128जीबी इंटनरल मेमरी। कीमत 2,999 युआन (31500 रुपये) फिंगरप्रिंट स्कैनर लॉन्चिंग इवेंट में कंपनी ने Mi 5 की तुलना आईफोन 6S से की और बताया कि यह स्मार्टफोन आईफोन 6S से 14 ग्राम हल्का है। कंपनी ने इसके फ्लैट रियर कैमरा सेंसर की तुलना गैलक्सी S7 और आईफोन 6S के उभरे हुए कैमरा पैनल से की। कंपनी ने विस्तार से यह भी बताया कि इसे कैसे तैयार किया गया। इस स्मार्टफोन में फिंगरप्रिंट स्कैनर भी दिया गया है। स्क्रीन के ठीक नीचे इसमें फिजिकल होम बटन है। डिस्प्ले और प्रोसेसर यह ड्यूल सिम स्मार्टफोन है, जिसमें दोनों नैनो सिम पड़ते हैं। इसमें 5.15 इंच का फुल एचडी डिस्प्ले है, जिसका रेजॉलूशन 1080x1920 पिक्सल्स है। इसमें कर्व्ड 3D सिरैमिक ग्लास लगा है। पिक्सल डेन्सिटी 428ppi है। इसमें क्वॉलकॉम स्नैपड्रैगन 820 प्रोसेसर लगा है। साथ में अड्रीनो 530 GPU भी लगाया गया है। कंपनी का कहना है कि स्नैपड्रैगन 820 प्रोसेसर वाला यह पहला स्मार्टफोन है। कैमरा इसमें 16 मेगापिक्सल का सोनी IMX298 कैमरा सेंसर है, जिसके साथ एलईडी फ्लैश दी गई है। कैमरे में PDAF और 4-ऐक्सिस OIS जैसे फीचर्स दिए गए हैं। यह 4K विडियो भी बना सकता है। इसका फ्रंट कैमरा 4 मेगापिक्सल है। दोनों कैमरों का अपर्चर f/2.0 है। बैटरी और कनेक्टिविटी 144.5x69.2x7.25mm डायमेंशंस वाले इस स्मार्टफोन का वजन 129 ग्राम है। इसमें 3000 mAh की बैटरी लगी है। यह क्वॉलकॉम की क्विक चार्ज 3.0 टेक्नॉलजी से लैस है। यह वाई-फाईस ब्लूटूथ, एनएफसी और यूएसबी टाइप-सी भी सपॉर्ट करता है। शाओमी Mi 4S की ही तरह यह स्मार्टफोन भी पहले चीन में बिकेगा और इसकी सेल 1 मार्च से शुरू होगी। कंपनी ने यह नहीं बताया है कि चीन से बाहर के बाजारों मे यह कब उपलब्ध होगा। यह काले, सफेद, गोल्ड और गुलाबी रंग के वैरियंट्स में उपलब्ध होगा। इस स्मार्टफोन को लॉन्च करने से पहले कंपनी ने बार्सिलोना में MWC में नया स्मार्टफोन Mi 4S लॉन्च किया। इस स्मार्टफोन के बारे में अधिक जानकारी के लिए यहां पर क्लिक करें।
गुलवीन औलख, नई दिल्ली दुनिया का सबसे सस्ता स्मार्टफोन बेचने का दावा करने वाली कंपनी रिंगिंग बेल्स ने उन कस्टमर्स का पैसा लौटाना शुरू कर दिया है जिन्होंने फ्रीडम 251 नाम का यह फोन खरीदने के लिए एकमुश्त भुगतान किया था। कंपनी के बिजनेस मॉडल की जांच की गई है और उस पर धोखाधड़ी के आरोप लगे हैं। रिंगिंग बेल्स की वेबसाइट पर इस्तेमाल किए गए पेमेंट गेटवे CC एवेन्यू ने ईटी को बताया कि उसने लगभग 14,800 यूनीक कस्टमर्स की ओर से 30,000 ट्रांजैक्शंस के लिए दी गई 84 लाख रुपये की रकम लौटाना शुरू कर दिया है। अब इस स्मार्टफोन के लिए पेमेंट कंपनी को मिली सभी 25 लाख बुकिंग की डिलिवरी पर ही स्वीकार की जाएगी। CC एवेन्यू की पैरेंट कंपनी एवेन्यूज इंडिया के सीईओ विश्वास पटेल ने कहा, 'मीडिया में नकारात्मक प्रचार और सरकार की ओर से की जा रही जांच की वजह से मर्चेंट ने हमें सभी ट्रांजैक्शंस के लिए रिफंड करने को कहा है। रिफंड की शुरुआत हो चुकी है और इसे सोमवार तक पूरा कर लिया जाएगा। वे अब केवल कैश ऑन डिलीवरी का इस्तेमाल करेंगे।' कांग्रेस के नेता प्रमोद तिवारी ने संसद में आरोप लगाया था कि रिंगिंग बेल्स की पेशकश एक घोटाला है। बीजेपी के किरीट सोमैय्या ने भी इसी तरह के आरोप लगाए थे। हालांकि, कंपनी के फाउंडर्स ने इन आरोपों को गलत बताया है। कंपनी के लिए काम करने वाले एक कॉल सेंटर ने रिंगिंग बेल्स के खिलाफ पुलिस को शिकायत की है और धोखाधड़ी और बकाया पेमेंट न चुकाने का आरोप लगाया है। कॉल सेंटर ने कंपनी से 80 लाख रुपये मांगे हैं। रिंगिंग बेल्स के प्रवक्ता ने इस बात को सही बताया कि कंपनी कस्टमर्स को उनकी रकम लौटा रही है। इस बारे में कंपनी सोमवार को घोषणा कर सकती है। कंपनी ने 251 रुपये की कीमत वाले दुनिया के सबसे सस्ते 3जी स्मार्टफोन के लिए 17 फरवरी को बुकिंग खोली थी। लेकिन इस स्मार्टफोन के लिए भारी डिमांड की वजह से उसकी वेबसाइट क्रैश हो गई थी। इसके बाद वेबसाइट को ठीक किया गया लेकिन वह दोबारा क्रैश हो गई। कंपनी ने 21 फरवरी को बुकिंग बंद की थी। इससे कुछ सप्ताह पहले रिंगिंग बेल्स ने स्मार्ट 101 के नाम से 4जी स्मार्टफोन 2,999 रुपये में बेचा था। सूत्रों ने बताया कि उस समय पेमेंट गेटवे पेयूबिज ने फोन के लिए बुकिंग कराने वाले कस्टमर्स से लगभग 1.75 करोड़ रुपये एकत्र किए थे। रिंगिंग बेल्स के प्रेसिडेंट अशोक चड्ढा ने बताया कि फ्रीडम 251 सेल के लिए CC एवेन्यू और स्मार्ट 101 के लिए पेयूबिज का इस्तेमाल किया गया था। उन्होंने दोनों डिवाइसेज के लिए ट्रांजैक्शंस की वैल्यू नहीं बताई। पेयूबिज का कहना है कि डिलिवरी के पूरा होने पर ही कस्टमर्स का पैसा रिंगिंग बेल्स को दिया जाएगा। पेयूबिज की पैरेंट कंपनी पेयू इंडिया के सीईओ नितिन गुप्ता ने कहा, 'हमारे पास उनका पैसा है और जब तक वे हमें डिलिवरी की डिटेल्स नहीं देते, हम उन्हें पैसा नहीं देंगे। अगर किसी कस्टमर्स को कोई समस्या है तो वह अपनी आपत्ति बता सकता है और अगर कंपनी उसका जवाब नहीं दे पाती तो कस्टमर्स को उसका पैसा दे दिया जाएगा।'
जावेद अनवर बिना वक्त बर्बाद किए आपको बताते हैं कि मोटोरोला मोटो E गजब का स्मार्टफोन है। नहीं, यह आईफोन 5S जैसा चकाचौंध नहीं करता है और न ही इसमें गैलक्सी S5 जैसे ढेरों फीचर्स हैं। 7000 रुपए की कीमत पर इसे ऐसा फोन होना चाहिए, जो उन लोगों को बेसिक लेकिन बिना कोई दिक्कत वाला स्मार्टफोन एक्स्पीरियंस दे सके, जो फोन पर 10 हजार रुपए से ज्यादा पैसे नहीं खर्च कर सकते। और मोटो E ठीक ऐसा ही फोन है। यह न केवल बढ़िया स्मार्टफोन एक्स्पीरियंस देता है, बल्कि कुछ मामलों में यह महंगे स्मार्टफोन्स से भी आगे निकल जाता है। हां, मोटो E में कुछ चीजों की कमी भी है। हम आपको इस लंबे रिव्यू में बताएंगे कि यह किन मामलों में बेहतरीन है और कहां पर यह पिछड़ जाता है। लेकिन अगर आप फोन खरीदने की जल्दबाजी में हैं, तो यह फोन खरीद सकते हैं। मोटो E पैसा-वसूल फोन है। आइए, अब मोटो E को गहराई से देखते हैं... बिल्ट और डिजाइन पिछले साल जब मोटोरोला ने प्रीमियम फोन मोटो X से अपने स्मार्टफोन बिज़नस में नई जान डाली थी, तो शायद उसने अपने सभी फोन्स में यही डिजाइन इस्तेमाल करने का फैसला कर लिया था। मोटो X में घुमावदार किनारे हैं और पीछे के हिस्से में कर्व है। प्राइमरी कैमरा पर गोल ग्लास कवर है और उसके चारों ओर मेटल रिंग है। कैमरे के नीचे मोटोरोला लोगो है। मोटो X के कुछ महीनों बाद मोटो G लॉन्च हुआ, जिसमें मोटो X जैसी डिजाइन थी, हालांकि इसकी फिनिश और बिल्ड क्वॉलिटी मेनस्ट्रीम फोन्स जैसी थी। मोटो E भी इसी रास्ते पर आया है। यह मोटो X और मोटो G जैसा दिखता है। फिर भी यह डिजाइन स्पेसिफिकेशंस और बिल्ड क्वॉलिटी के मामले में साफ तौर पर बजट फोन है। पीछे की तरफ कर्व की वजह से अपने सबसे मोटे पॉइंट (बीच में) पर मोटो E 12.3 मिलीमीटर मोटा है, जिससे यह दुबले-पतले मोटो X (10.4 mm मोटाई) और उससे कुछ ही मोटे मोटो G (11.6 mm मोटाई) के मुकाबले मोटा है। इसका वजन 142 ग्राम है, जो कि 4.3 इंच स्क्रीन वाले फोन के लिए ज्यादा लगता है। इसकी बिल्ड क्वॉलिटी मोटो G या मोटो X जैसी नहीं है। लेकिन सारी चीजों को एक साथ देखना चाहिए। इस कीमत पर मोटो E काफी अच्छा फोन है। प्लास्टिक बैक कवर पर मैट फिनिश है और यह छूने में सॉफ्ट लगता है। इसे हटाने पर सिम-कार्ड और माइक्रो-एसडी कार्ड स्लॉट्स मिलते हैं, हालांकि बैटरी नहीं निकाली जा सकती है। घटिया ग्लॉसी प्लास्टिक इस्तेमाल करने वाले फोन्स के मुकाबले मोटो E बहुत अच्छा फोन लगता है। पूरी बिल्ड क्वॉलिटी बाकी कंपनियों के 10 हजार रुपए तक के फोन्स से एक कदम आगे है। मोटो E की स्क्रीन पर मजबूत ग्लास - गरिला ग्लास वर्ज़न 3 - है। मेनस्ट्रीम और बजट फोन्स में यह मुश्किल से ही मिलता है। गरिला ग्लास की वजह से फोन में सॉलिड फील आता है। पतला और हल्का न होने के बावजूद कॉम्पैक्ट साइज, कर्व्ड बैक कवर और घुमावदार किनारों की वजह से मोटो E को पकड़ना और इस्तेमाल करना काफी आसान है। डिस्प्ले बढ़िया स्क्रीन महंगी पड़ती है, इसलिए कंपनियां बजट फोन्स में घटिया स्क्रीन इस्तेमाल करती हैं। मोटोरोला ने इस ट्रेंड को बदलते हुए मोटो E में ऐसी स्क्रीन का इस्तेमाल किया, जो फोन की कीमत के लिहाज से काफी अच्छी है। मोटो E में 540x960 पिक्सल्स (540p) रेजॉलूशन वाली 4.3 इंच स्क्रीन है। यह महंगे फोनों की 720p या 1080p स्क्रीन्स जितनी शार्प तो नहीं है, लेकिन आप इसे एकदम करीब से न घूरें, तो मोटो E की स्क्रीन पर टेक्स्ट और फोटो पर्याप्त क्लियर दिखते हैं। इस पर रंग अच्छे दिखते हैं और व्यूइंग ऐंगल्स भी अच्छे हैं। फोन पर फिल्में देखना भी अच्छा लगता है क्योंकि फिल्म देखते हुए फोन को घुमाने या सिर हिलाने पर भी इमेज खास डिस्टॉर्टड नहीं होती। जब तक आप सीधे धूप की रोशनी में स्क्रीन पर कुछ पढ़ने की कोशिश न करें, तब तक आप मोटो E की स्क्रीन के ब्राइटनेस से संतुष्ट रहेंगे। सॉफ्टवेयर मोटो E ऐंड्रॉयड 4.4.2 किटकैट पर चलता है, जो कि इसके लॉन्च होने के वक्त तक का लेटेस्ट ऐंड्रॉयड है। दूसरी कंपनियों से अलग मोटोरोला ने मोटो E में ऐंड्रॉयड का अगला बड़ा अपडेट देने का वादा किया है। मोटोरोला में प्रॉडक्ट्स के वाइस प्रेज़िडेंट पुनीत सोनी ने हमसे बताया कि कंपनी कम से कम 18 महीने तक सॉफ्टवेयर अपडेट के मामले में फोन को सपॉर्ट देगी। उन्होंने वादा किया कि इस अवधि में न होने पर भी मोटोरोला मोटो E को ऐंड्रॉयड के अगले वर्ज़न का अपडेट देगी। पिछले साल से मोटोरोला अपनी डिवाइसेज़ में ऐंड्रॉयड का लगभग स्टॉक (प्योर) वर्ज़न इस्तेमाल कर रही है। इस वजह से मोटो E भी नेक्सस फोन जैसा हो जाता है। लॉन्चर और लॉक स्क्रीन कमोबेश एक जैसे हैं। ऐंड्रॉयड का वर्चुअल असिस्टेंट गूगल नाउ बिना किसी दिक्कत के काम करता है। ऐंड्रॉयड कीबोर्ड और वॉइस सर्च भी अच्छे से काम करते हैं। ऑन-स्क्रीन बटन्स - होम, बैक और मल्टिटास्किंग - नेक्सस डिवाइसेज़ की तरह काम करते हैं। यह उन कंपनियों की तुलना में काफी अलग (अच्छे मायनों में) है, जो अपने फोन्स में यूज़र इंटरफेस, फीचर सेट, नैविगेशन बटन और ऐंड्रॉयड की बाकी चीजों में बहुत बदलाव करती हैं। स्टॉक ऐंड्रॉयड के अलावा मोटोरोला कुछ यूनीक ऐप्स देती है। इसमें एक अलर्ट ऐप है, जो इमर्जेंसी की हालत में आपके कॉन्टैक्ट्स को अलर्ट कर सकेगा। एक असिस्ट ऐप है, जो आपका शेड्यूल मॉनिटर कर सकता है और आपके मीटिंग में होने या सोने के दौरान फोन को साइलंट मोड पर डाल सकता है। कैमरा मोटोरोला ने सस्ती, घटिया स्क्रीन इस्तेमाल न करने का फैसला किया, तो शायद कैमरा ही चीज थी, जिसने फोन की कीमत कम रखने में काफी मदद की। फटॉग्रफी के शौकीन लोग मोटो E से खुश नहीं होंगे। इसमें फ्रंट कैमरा नहीं है, इसलिए आप बिना शीशे के सामने खड़े हुए इससे सेल्फी नहीं खींच पाएंगे। प्राइमरी कैमरा 5 मेगापिक्सल्स का है, जो कि एक बजट फोन के लिए अच्छा है। लेकिन हम पहले भी बता चुके हैं कि केवल पिक्सल्स बहुत ज्यादा मायने नहीं रखते। मोटो E में न तो फ्लैश है, न ही ऑटो फोकस। अगर आप पोर्टेट या दोस्तों की तस्वीरें खींच रहे हैं, तो फिक्स्ड फोकस से ज्यादा दिक्कत नहीं होगी, लेकिन जब आप क्लोज़-अप्स खींचेंगे, तो इससे दिक्कत होगी। मोटो E को बहुत नजदीक के ऑब्जेक्ट पर फोकस करने में दिक्कत होती है। मोटो E से बढ़िया रोशनी में लिए गए फोटोज़ में नॉइस नजर आया और रंग थोड़े कृत्रिम रूप से प्रभावशाली लगे। कैमरे ने बहुत डीटेल्स भी नहीं लीं और इमेज को शार्प बनाकर इसकी भरपाई करने की कोशिश की। कुल मिलाकर बहुत अच्छा रिजल्ट नहीं मिला। कम रोशनी वाली तस्वीरों में भी नॉइस थी। इस कीमत के दूसरे फोन्स के कैमरों की तुलना में मोटो E का काम औसत है। ज्यादातर वक्त आप फोटो खींचकर फेसबुक या ट्विटर पर शेयर कर सकते हैं, लेकिन यह उम्मीद मत करिए कि यह महंगे स्मार्टफोन्स जितने क्लियर और चमकदार फोटो लेगा। मोटो E के कैमरे में एक अच्छा फीचर यह है कि आप एरिया सिलेक्ट करके एक्स्पोज़र बदल सकते हैं। कम रोशनी में इससे काफी मदद मिलती है। इससे 480p विडियो शूट किया जा सकता है। विडियो रिकॉर्डिंग अच्छी है। 480p के बावजूद अच्छी रोशनी में इससे साफ और काम लायक विडियो फुटेज शूट किए जा सकते हैं। परफॉर्मेंस मोटो E में 1.2 गीगाहर्त्ज ड्यूल-कोर प्रोसेसर है। इसमें एक जीबी रैम, 4 जीबी इंटरनल मेमरी (यूज़र के लिए 2.2 जीबी उपलब्ध) और 32 जीबी तक माइक्रो-एसडी कार्ड स्लॉट है। एक जीबी रैम के अलावा मोटो E के हार्डवेयर में कोई और आश्चर्यजनक बात नहीं है। मोटोरोला ने सॉफ्टवेयर को अच्छे से ऑप्टिमाइज़ किया है। रोजमर्रा के इस्तेमाल में मोटो E की परफॉर्मेंस हमें बहुत अच्छी लगी। ब्राउज़िंग के दौरान वेबपेज पर पिंच-टु-ज़ूम बहुत स्मूदली काम करता है। ऐप्स के बीच स्विचिंग में हमें कोई दिक्कत नहीं हुई। फेसबुक और ट्विटर जैसे ऐप्स में स्क्रॉलिंग के दौरान भी परफॉर्मेंस स्मूद रही। फिर भी मोटो E मोटो G या दूसरे हाई-एंड फोन्स जितना तेज महसूस नहीं होता। कभीकभार आप हल्की सी रुकावट (लैग) महसूस कर सकते हैं। लेकिन यह लैग ऐसा नहीं है, जिससे यूज़र के काम पर असर पड़े। डायलर पर क्लिक करने के बाद कॉल लॉग खुलने से पहले आपको कुछ सेकंड का इंतजार नहीं करना पड़ता। मोटो E के गैलरी ऐप में फोटोज़ को तेजी से स्क्रॉल करने में कहीं भी फ्रीज़ नहीं होता है, जैसा कि कई बजट फोन्स में होता है। मोटो E की परफॉर्मेंस 15 हजार रुपए से कम में बिकने वाले ज्यादातर ऐंड्रॉयड फोन्स से अच्छी है। 10 हजार रुपए से कम में ऐसा कोई ऐंड्रॉयड फोन नहीं है, जो इसके बराबर परफॉर्मेंस दे सके। परफॉर्मेंस से ज्यादा अच्छी बात यह है कि मोटो E लगभग वह सभी काम कर सकता है, जो कोई महंगा ऐंड्रॉयड फोन कर सकता है। इसके जीपीएस की परफॉर्मेंस बहुत अच्छी है, जो कि मेनस्ट्रीम फोन्स में मुश्किल से ही मिलती है। यह यूज़र को गूगल मैप्स और रनकीपर जैसे ऐप्स इस्तेमाल करने की सुविधा देता है। इस पर 720p विडियो चलाए जा सकते हैं और कुछ मामलों में 1080p फाइल्स भी। यह यूज़र को फेसबुक, जीमेल, ट्विटर, यूट्यूब इस्तेमाल करने में वैसा ही एक्स्पीरियंस देता है, जैसा कि महंगे फोन देते हैं। मोटो E 2 सिम कार्ड सपॉर्ट करता है। 3G और वाई-फाई पर इसकी स्पीड से हम संतुष्ट हुए। बैटरी लाइफ भी अच्छी है। फोन में 1980mAh बैटरी है। एक बार के चार्ज में 3G कनेक्शन इस्तेमाल करते हुए मोटो E 15-16 घंटे चल जाता है, जो कि औसत से ज्यादा है। गेमिंग सबसे पहले आंकड़े: ग्राफिक परफॉर्मेंस मापने वाले 3D मार्क में मोटो E ने 3700 पॉइंट स्कोर किया। यह HP स्लेट 6 और लेनोवो वाइब X के स्कोर से ज्यादा है, जबकि इन दोनों की कीमतें 20 हजार रुपए से ज्यादा हैं। इसका स्कोर नेक्सस 7 (2012) के स्कोर से भी ज्यादा रहा। एक बजट फोन के लिए यह बहुत प्रभावशाली परफॉर्मेंस है। इस्तेमाल करने में भी हमने मोटो E की परफॉर्मेंस बहुत अच्छी पाई। हमने इस पर ग्राफिक सेटिंग्स हाई रखते हुए अस्फाल्ट 8 खेला, जो बहुत भारी गेम है। हमें इसमें कभी-कभार हल्के लैग महसूस हुए, तो हमने ग्राफिक्स सेटिंग मीडियम कर दिया, जिस पर गेम स्मूद चला। ऐंग्री बर्ड्स गो और टेम्पल रन जैसे गेम मोटो E पर बहुत आसानी से चले। हो सकता है कि भविष्य में आने वाले कुछ भारी गेम्स मोटो E पर न चल पाएं, लेकिन अभी के ज्यादातर गेम्स इस पर चल सकते हैं और अगर आप ऐंग्री बर्ड्स ऐंड फ्रेंड्स के दीवाने हैं, तो आपको इस पर खेलते हुए काफी मजा आएगा। नतीजा जैसा कि हमने पहले कहा था, 6999 रुपए की कीमत पर मोटो E पैसा-वसूल फोन है। 10 हजार रुपए से कम में ऐसा कोई ऐंड्रॉयड फोन नहीं है, जो इतना अच्छा हो। मोटो E के दो कॉम्पिटिटर - नोकिया लूमिया 520 और स्पाइस MI-515 - हैं। दोनों की अपनी दिक्कतें हैं। लूमिया 520 ऐंड्रॉयड डिवाइस नहीं है। परफॉर्मेंस के मामले में मोटो E से इसकी तुलना की जा सकती है, लेकिन जीमेल, यूट्यूब, ब्राउज़िंग और गेमिंग एक्स्पीरियंस के मामले में यह मोटो E से कमतर है। इसके अलावा ऐंड्रॉयड डिवाइस ज्यादा ऐप्स इस्तेमाल कर सकते हैं। स्पाइस MI-515 भी प्रभावित करने वाला फोन है। इसकी परफॉर्मेंस मोटो E जैसी ही है। लेकिन यह करीब एक साल पुराना है, ऐंड्रॉयड के पुराने वर्ज़न पर चलता है और शायद अपडेट भी नहीं होगा। इसकी बिल्ट क्वॉलिटी संदिग्ध है। लूमिया 520 और MI-515 दोनों की कीमत मोटो E से करीब डेढ़ हजार रुपए ज्यादा है। 10 हजार रुपए से कम का फोन चाहने वालों के लिए मोटो E एक तरह से पूरा पैकेज है। कैमरा और कम इंटरनल स्टॉरेज (अगर आप कई गेम्स इंस्टॉल करते हैं, तो इसकी वजह से दिक्कत हो सकती है) को छोड़ दें, तो इसमें हर चीज अच्छी है। यह महंगे फोन्स की कतार में नहीं है, लेकिन अगर एक अच्छा बजट ऐंड्रॉयड फोन चाहते हैं, तो आपका इंतजार खत्म हो चुका है। आप निश्चित तौर पर मोटो E खरीद सकते हैं। खूबियां शानदार परफॉर्मेंस लंबी बैटरी लाइफ स्मूद ऐंड्रॉयड एक्स्पीरियंस इस सेगमेंट में सबसे अच्छीस्क्रीन कमियां फ्रंट कैमरा नहीं औसत रियर कैमरा कम इंटरनल स्टॉरेज
नई दिल्ली चाइनीज स्मार्टफोन निर्माता कंपनी वीवो जल्द ही अपना नया स्मार्टफोन वीवो एक्सप्ले 5 लॉन्च करने वाली है। कंपनी के द्वारा जारी एक टीजर पोस्ट के मुताबिक इस फ्लैगशिप स्मार्टफोन को 1 मार्च को लॉन्च किया जाएगा। इस स्मार्टफोन की सबसे खास बात है कि यह दुनिया का 6जीबी रैम वाला पहला स्मार्टफोन होगा। वीवो एक्सप्ले 5 में पावरफुल स्नैपड्रैगन 820 प्रोसेसर दिया जाएगा। फोन की क्वॉड एचडी ड्यूल कर्व्ड स्क्रीन 6 इंच की होगी। कैमरे की बात करें तो इसमें 16 मेगापिक्सल का रियर कैमरा और 8 मेगापिक्सल का सेल्फी कैमरा दिया जाएगा। फोन की 4,300mAh की दमदार बैटरी लंबे समय तक परेशानी से दूर रखेगी। कंपनी ने फिलहाल इस फोन के बारे में बहुत अधिक जानकारी नहीं दी है लेकिन यह तय है कि इस स्मार्टफोन की 6 जीबी रैम आपको शानदार अनुभव कराएगी। स्मार्टफोन के हैंग होने की समस्या से भी काफी हद तक छुटकारा मिल जाएगा। फिलहाल यह फोन भारत में लॉन्च नहीं किया जाएगा लेकिन उम्मीद है कि कंपनी जल्द ही इसे भारत में भी लाएगी।
सैमसंग के स्मार्टफोन Galaxy S8 की लॉन्चिंग के लिए उल्टी गिनती शुरू हो गई है। कंपनी ने यूट्यूब पर अपने अपकमिंग स्मार्टफोन का टीज़र जारी किया है। इस विडियो को सैमसंग मोबाइल कोरिया ने कोरिया के लोगों के लिए पोस्ट किया है। इस विडियो में स्मार्टफोन की '8' की ब्रैंडिंग दिखती है। साथ ही बताया गया है कि 30 मार्च को साउथ कोरिया में 'अनबॉक्स्ड' नाम के इवेंट में लॉन्च करेगी। कंपनी इस डिवाइस को अमेरिका में पहले लॉन्च करेगी। 29 मार्च को न्यू यॉर्क में 'अनपैक्ड' नाम के इवेंट में इसे लॉन्च किया जाएगा। विडियो में एक शख्स को स्मार्टफोन की शेप वाले दरवाजे को खोलते हुए दिखाया गया है जो स्पेस में खुलता है। कंपनी ने फोन के बारे में ज्यादा जानकारी तो इस विडियो में नहीं दी है मगर इस हफ्ते उसने बताया था कि नए फ्लैगशिप में ऐपल के सीरी का राइवल बिक्स्बी (Bixby) वर्चुअल असिस्टेंट होगा। वॉइस आधारित इस बिक्स्बी डिजिटल असिस्टेंट का मुकाबला ऐपल सीरी के अलावा गूगल असिस्टेंट, माइक्रोसॉफ्ट कॉर्टना और ऐमजॉन अलेक्सा से होगा। बिक्स्बी की मदद से लोग अपने स्मार्टफोन पर वे सभी काम वॉइस कमांड्स के जरिए कर पाएंगे, जिन्हें फिंगर्स से किया जा सकता है। गैलक्सी एस8 का टीज़र विडियो देखें: इंग्लिश में पढ़ें: Samsung Galaxy S8 smartphone teased in YouTube video ad
जापान की कंपनी सैंसुई ने भारत में Horizon 1 नाम से नया स्मार्टफोन लॉन्च किया है। 4G VoLTE सपॉर्ट करने वाले इस स्मार्टफोन को बजट सेगमेंट में उतारा गया है। जानें, क्या है इसमें खास: ऐंड्रॉयड 6.0 मार्शमैलो पर रन करने वाले Sansui Horizon 1 में 4.5 इंच का FWVGA डिस्प्ले लगा है जिसका रेजलूशन 480 x 854 पिक्सल्स है। इसमें 1.3 GHz का स्प्रेडट्रम SC9832 क्वॉड-कोर प्रोसेसर के साथ 1GB रैम लगाई गई है। स्मार्टफोन की इंटरनल मेमरी 8 जीबी है और 64 जीबी तक का माइक्रोएसडी कार्ड भी इसमें लगाया जा सकता है। कैमरे की बात करें तो इस स्मार्टफोन का बैक कैमरा 5 मेगापिक्सल है जिसमें ऑटोफोकस और 30 fps विडियो रिकॉर्डिंग है। इसमें स्लो मोशन रिकॉर्डिंग, GIF, पैनरमा, HDR और नाइट मोड भी दिए गए है। फ्रंट कैमरा 3.2 मेगापिक्सल है। 2000 mAh बैटरी वाला यह स्मार्टफोन 4G VoLTE, वाई-फाई, ब्लूटूथ, जीपीएस और माइक्रो-यूएसबी सपॉर्ट करता है। इसमें पैनिक बटन भी दिया गया है जिसे दबाने पर इमर्जेंसी कॉन्टैक्ट्स को जीपीएस लोकेशन के साथ अलर्ट भेज दिया जाता है। काले और गोल्ड रंग के वेरियंट्स में लॉन्च किए गए इस स्मार्टफोन की कीमत 3,999 रुपये रखी गई है। इसे सिर्फ फ्लिपकार्ट से खरीदा जा सकता है।
आशीष पाण्डे, बार्सिलोना मोबाइल वर्ल्ड कांग्रेस में पहले दिन लेनोवो, सोनी समेत तमाम बड़ी कंपनियों ने अपने नए फोन लॉन्च किए। एलजी ने मॉड्यूलर डिजाइन वाला फ्लैगशिप G5 एक दिन पहले ही लॉन्च किया। लेनोवो K5 और K5 प्लस लेनोवो ने 10 हजार रुपये के आसपास की रेंज में दो नए फोन K5 और K5 प्लस लॉन्च किए, जो A6000 प्लस सीरीज को रिप्लेस करेंगे। दोनों में 5 इंच के डिस्प्ले लगे हैं। K5 में एचडी है और K5 प्लस में फुच एचडी। K5 में 1.2 गीगा हर्त्ज ऑक्टा कोर प्रोसेसर है, जबकि K5 प्लस में 1.5 गीगा हर्त्ज। बाकी सभी फीचर दोनों में समान हैं। 2 जीबी रैम, 16 जीबी रॉम वाले इस फोन में रिप्लेस किया जा सकने वाला अल्यूमीनियम कवर है यानी कम दाम में मेटल फोन। डॉल्बी एटमॉस से यह एंटरटेनमेंट डिवाइस के तौर पर खुद को पेश करता है। ग्लोबल प्राइस 149 डॉलर (10,225 रुपये) है और मार्च में यह बिक्री के लिए आएगा। सोनी X सोनी ने X सीरीज में दो डिवाइस X और X वन पेश किए। X में हाइब्रिड फोकस का फीचर है जो फोटो खींचते हुए मूव कर रहे ऑब्जेक्ट को भी फोकस कर सकता है। यानी क्लिक करने और पिक्चर बनने में जो अंतर आता है, उस दौरान यह मूविंग ऑब्जेक्ट की लोकेशन का अनुमान लगा लेता है। इसमें एचडी डिस्प्ले और स्नैपड्रैगन 650 प्रोसेसर है। X1 इससे सस्ती डिवाइस होगी, जिसमें 720 पिक्सल डिस्प्ले है। इसमें डिस्प्ले फोन के आखिरी कोने तक है यानी जीरो बेजल। X1 के कैमरे 13 और 8 एमपी के हैं, जबकि X में 23 और 13 मेगापिक्सल के कैमरे लगे हैं। इनकी प्राइसिंग का इंतजार है। वावे मेटबुक चाइनीज कंपनी वावे की यह नोटबुक माइक्रोसॉफ्ट की सरफेस सीरीज के लिए असली चैलेंजर हो सकती है। बस 640 ग्राम की स्लीक, मेटल बॉडी, विंडोज 10, इंटेल सिक्स्थ जेनरेशन 3.1 गीगा हर्त्ज डुअल कोर प्रोसेसर के साथ 128 से 512 जीबी एसएसडी स्टोरेज इसके फीचर हैं। स्टाइलस के अलावा यह मेट डॉक के साथ आती है, जो यूएसबी पोर्ट और एचडीएमआई कनेक्टिविटी देता है। सरफेस प्रो जैसे लुक्स हैं।
इंस्टाग्राम ने अपने यूजर्स को एक नया फीचर दिया है। अब यूजर्स लाइव ब्रॉडकास्ट खत्म होने पर अपने फोन पर लाइव विडियोज़ को सेव कर सकते हैं। कंपनी ने बताया है कि ऐप से वे पहले की ही तरह गायब हो जाएंगे। कंपनी ने ब्लॉग पोस्ट में लिखा है, 'आज से आपको ब्रॉडकास्ट खत्म होने पर लाइव विडियो को सेव करने का ऑप्शन मिलेगा। लाइव विडियो ऐप से तो हट जाएंगे मगरआप इन्हें अपने डिवाइस पर सेव करके बाद में फिर से देख सकते हैं। खासकर तब, जब लाइव ब्रॉडकास्ट के दौरान कोई मजेदार घटना हुई हो और आप उसे सहेजना चाहते हों।' ऐसे सेव करें लाइव विडियो: लाइव विडियो एंड होने पर आपको अपर राइट कॉर्नर पर Save पर टैप करना होगा। इससे आप विडियो को अपने मोबाइल डिवाइस पर सेव कर पाएंगे। सिर्फ विडियो सेव होगा, इसके कॉमेंट्स, लाइक्स या अन्य कोई इंटरैक्शंस सेव नहीं होंगे। सेव करने के बाद Done टैप करकें और यह आपके कैमरो रोल में सेव हो जाएगा। लाइव विडियो सेव करने का ऑप्शन iOS और ऐंड्रॉयड यूजर्स दोनों के लिए उपलब्ध है। यह फीचर आपको 10.12 वर्जन में मिलेगा। इंग्लिश में पढ़ें: Instagram now lets you save live videos, here’s how
ZTE के ब्रैंड नूबिया ने अपनी Z सीरीज का लेटेस्ट स्मार्टफोन Nubia Z17 mini लॉन्च किया है। चीन में लॉन्च किए गए इस स्मार्टफोन की खासियत है इसमें लगा ड्यूल-बैक कैमरा सेटअप। जानें, क्या हैं इसके अन्य स्पेसिफिकेशंस और दाम कितना है: मेटल यूनिबॉडी डिजाइन वाले Nubia Z17 mini के बेजल्स बहुत पतले हैं। बैक में ड्यूल कैमरा सेटअप है और टॉप लेफ्ट साइड पर नूबिया के लोगो के ठीक ऊपर फिंगरप्रिंट सेंसर दिया गया है। फ्रंट में लाल रंग का गोल होम बटन दिया गया है। यह ड्यूल-सिम स्मार्टफोन ऐंड्रॉयड 6.0 मार्शमैलो पर आधारित Nubia UI 4.0 पर रन करता है। इसमें 5.2 इंच का फुल HD डिस्प्ले लगा है, जिसका रेजलूशन 1080 x 1920 पिक्सल्स है। इसमें 2.5 D कर्व्ड ग्लास भी लगा है। ऑक्टा-कोर स्नैपड्रैगन 652 या 653 (मेमरी वेरियंट के आधार पर) प्रोसेसर लगा है। साथ में Adreno 510 GPU और 4GB या 6GB रैम लगी होगी। स्मार्टफोन में ड्यूल बैक कैमरा सेटअप में 13 मेगापिक्सल के कैमरे लगे हैं। एक मोनोक्रोम लेंस है और दूसरा RGB कैप्चर करता है। इसमें Sony IMX258 सेंसर है जिसका अपर्चर f/2.2 है। इसमें OIS और 4K विडियो रिकॉर्डिंग भी है। फ्रंट कैमरा 16 मेगापिक्सल है जिसमें 80 डिग्री वाइड ऐंगल लेंस लगा है। कनेक्टिविटी की बात करें तो यह 4G VoLTE, वाई-फाई, ब्लूटूथ, जीपीएस, एनएफसी और यूएसबी टाइप-सी सपॉर्ट करता है। स्मार्टफोन की इंटरनल मेमरी 64 जीबी है। इसमें 200 GB तक का माइक्रोएसडी कार्ड लगाया जा सकता है। बैटरी 2950 mAh दी गई है जो फास्ट चार्ज सपॉर्ट करती है। 146.65 x 72.5 x 7.45 mm डायमेंशंस वाले इस स्मार्टफोन का वजन 155 ग्राम है। इसके 4 जीबी रैम वाले वर्जन की कीमत 1,699 युआन (करीब 16,000 रुपये) और 6 जीबी रैम वाले का दाम 1,999 युआन (करीब 18,800 रुपये) रखा गया है। भारत में लॉन्च करने को लेकर कंपनी की क्या योजना है, अभी इसकी जानकारी नहीं मिल पाई है।
नई दिल्ली ऐपल ने iPhone और iPhone 7 Plus के लाल रंग के स्पेशल एडिशंस लॉन्च किए हैं। इसके साथ ही कंपनी ने iPhone SE के दो नए मेमरी वेरियंट्स और 9.7 इंच का नया आईपैड लॉन्च किया है। कुछ अन्य प्रॉडक्ट्स के स्पेसिफिकेशंस में भी बदलाव आया है। देखें: नए iPhone 7, iPhone 7 Plus स्पेशल एडिशन आईफोन 7 प्लस ऐपल के ऑथराइज्ड रीसेलर्स से 128 जीबी और 256 जीबी इंटरनल स्टोरेज वेरियंट्स में मिलेगा। इसके 128 जीबी वेरियंट की कीमत 82000 रुपये होगी। कंपनी ने अभी आईफोन 7 और आईफोन 7 प्लस के दूसरे वेरियंट की कीमत का खुलासा नहीं किया है। इन हैंडसेट्स की बिक्री कई देशों में 24 मार्च से शुरू हो जाएगी। भारत में ये अप्रैल में उपलब्ध होंगे। iPhone SE ऐपल ने iPhone SE के दो नए वेरियंट्स भी लॉन्च किए हैं जिनकी इंटरनल मेमरी 32 जीबी और 128 जीबी है। पहले यह 16 जीबी और 64 जीबी स्टोरेज के ऑप्शंस में ही उपलब्ध था। 32 जीबी वेरियंट की कीमत 27,200 रुपये होगी। iPad Mini 4 iPad Mini 4 अब 128 जीबी इंटरनल स्टोरेज के साथ आएगा और इसकी कीमत 34,900 रुपये होगी। इसका 128 जीबी वाई-फाई + सेल्युलर वर्जन 45,900 रुपये का होगा। 9.7 इंच iPad ऐपल ने नया 9.7 का आईपैड भी लॉन्च किया है, जिसमें रेटिना डिस्प्ले है। इसका सिर्फ वाई-फाई कनेक्टिविटी वाला 32 जीबी स्टोरेज वाला वेरियंट 28,900 रुपये का है और वाई-फाई के साथ सेल्युलर कनेक्टिविटी वाला मॉडल 39,900 रुपये का है। नया टैब भारत में अप्रैल में उतारा जाएगा। अमेरिका और कुछ अन्य देशों में यह इसी हफ्ते बिकना शुरू हो जाएगा। ऐपल के नए 9.7 इंच के आईपैड की बॉडी ऐल्यूमिनियम की है और डिस्प्ले का रेजलूशन 2048x1536 पिक्सल्स है। इसमें ऐपल का 64 बिट A9 प्रोसेसर लगा है। साथ में M9 मोशन कोर-प्रोसेसर भी इसमें इस्तेमाल किया गया है। स्मार्टफोन में 8 मेगापिक्सल बैक कैमरा लगा है। यह फुल HD रेजलूशन पर विडियो रेकॉर्डिंग कर सकता है। फ्रंट में 1.2MP कैमरा लगा है जो HD रेकॉर्डिंग कर सकता है। नया आईपैड वाई-फाई, ब्लूटूथ, जीपीएस और LTE सपॉर्ट करता है। इसके होम बटन पर फिंगरप्रिंट सेंसर भी लगा है।
स्नैपचैट के मेसेजिंग ऐप में अपने यूजर्स को पब्लिक के लिए पोस्ट किए गए फोटो और विडियो के जरिए सर्च का नया ऑप्शन दिया है। स्नैपचैट ने यह कदम अपने भारी-भरकम प्रतिद्वंद्वी फेसबुक के उस कदम के बाद उठाया है जिसमें वह अपने यूजर्स को ज्यादा से ज्यादा फोटो लेने और डिजिटल स्टिकर के जरिए एडिट करने के लिए प्रोत्साहित कर रहा है। फेसबुक का यह कदम स्नैपचैट से प्रभावित दिखता है। कंपनी ने अपने एक ब्लॉग पोस्ट में बताया है कि यूजर्स अब मशीन लर्निंग टेक्नॉलजी का इस्तेमाल से न्यू 'Stories' क्रिएट कर सकते हैं। इसके लिए यूजर्स ऐप में दिए गए 'Our Story'ऑप्शन में पोस्ट किए गए फोटो और विडियोज़ को सर्च कर सकते हैं। इन फोटो और विडियोज़ को ही 'स्नैप' के नाम से जाना जाता है। 'Our Story' ऑप्शन स्नैप के 'स्टोरी' फीचर से निकाला गया है जोकि यूजर कॉन्टेंट का स्लाइडशो है जो 24 घंटे बाद गायब हो जाता है। 'Our Story'के जरिए यूजर्स अपनी स्नैप लार्जर पब्लिक कलेक्शन के भाग के रूप में पोस्ट कर सकते हैं जिसे यूजर्स लेटेस्ट अपडेट के जरिए सर्च कर सकेंगे। उदाहरण के लिए, यूजर्स लोकल बास्केटबॉल गेम या पपीज़ जैसे टॉपिक्स पर स्नैप्स को ढूंढने के लिए सर्च फीचर का इस्तेमाल कर सकते हैं। यह सर्च फीचर कुछ शहरों में शुक्रवार से शुरू हो चुका है। बता दें कि स्नैपचैट डिजिटल तरीके से सजाई गई फोटोज़ को सोशल मीडिया पर शेयर करने के लिए युवाओं में विशेष रूप से लोकप्रिय है लेकिन इसे अपने से कई गुना बड़े फेसबुक और फेसबुक के ही स्वामित्व वाले इंस्टग्राम से भारी कॉम्पिटिशन का सामना करना पड़ रहा है। स्नैप ने अपने बयान में कहा है कि स्नैपचैट पर अब यूजर्स दस लाख से भी ज्यादा स्टोरीज़ सर्च कर सकते हैं, साथ ही ऐसा दावा किया जा रहा है कि इस नए फीचर से स्नैपचैट का ऐप ज्यादा आसान हो गया है।
अमेरिकी स्मार्टफोन कंपनी ब्लू ने भारत में नया 4G स्मार्टफोन लॉन्च किया है। ब्लू लाइफ मार्क नाम वाला बैकपैनल पर फिंगरप्रिंट स्कैनर वाला यह स्मार्टफोन ड्यूल-सिम सपॉर्ट करता है। यह ऐंड्रॉयड 5.1 लॉलिपॉप पर रन करता है। इमें 5 इंच का एचडी (720x1280 पिक्सल्स) आईपीएस डिस्प्ले। इसमें 1.3 GHz का क्वॉड-कोर मीडियाटेक MT6735 प्रोसेसर लगा है। इसके साथ 2जीबी रैम लगाई गई है। इस स्मार्टफोन में 13 मेगापिक्सल ऑटोफोकस रियर कैमरा लगा है, जिसका अपर्चर f/2.0 है। इसमें ब्लू ग्लास फिल्टर और एलईडी फ्लैश भी है। फ्रंट कैमरा 5 मेगापिक्सल है। इंटनरल मेमरी 16जीबी है, जिसे माइक्रोएसडी कार्ड से 64जीबी तक बढ़ाया जा सकता है। ब्लू लाइफ मार्क 3जी, वाई-फाई, ब्लूटूथ, माइक्रो-यूएसबी और ओटीजी सपॉर्ट करता है। इसमें 2300 mAh की बैटरी लगी है। कंपनी ने इसकी कीमत 8,999 रुपये रखी है। यह स्लेट ग्रे, वाइट और गोल्ड कलर वैरियंट्स में उपलब्ध है। यह ऐमजॉन इंडिया पर उपलब्ध है।
गिल्डफर्ड साउथ लंदन के कस्बे गिल्डफर्ड में दुनिया का सबसे तेज सेलफोन नेटवर्क तैयार करने का काम चल रहा है। यह नेटवर्क 4G से 100 गुना तेज होगा। इतना फास्ट कि लोग सिर्फ 5 सेकंड में पूरी मूवी डाउनलोड कर सकेंगे। न्यू यॉर्क टाइम्स की रिपोर्ट के मुताबिक सैमसंग और फुजित्सु जैसी दुनिया की कई बड़ी टेक कंपनियों के साथ मिलकर यूनिवर्सिटी ऑफ सरे 5G वायरलेस टेक्नॉलजी विकसित कर रही है। इसकी स्पीड अभी मौजूद वायरलेस इंटरनेट की स्पीड से 100 गुना तेज होगी। वायरलेस टेक्नॉलजी की पांचवीं जेनरेशन या 5G पर चल रहा यह काम 2018 की शुरुआत तक पूरा होने की उम्मीद है। इससे लोग स्मार्टफोन या टैब्स पर 5 सेकंड में पूरी मूवी डाउनलोड कर पाएंगे। अभी 4G नेटवर्क पर इस काम में 8 मिनट लगते हैं। । यूनिवर्सिटी के 5G प्रॉजेक्ट पर नजर रखने वाले रिसर्च सेंटर के डायरेक्टर रहीम तफाजली कहते हैं, 'लैब में तो यह टेक्नॉलजी काफी हद तक काम कर रही है। कैंपस में 70 पावरफुल रेडियो ऐंटेना लगाए गए हैं।' तफाजली और उनकी टीम के सदस्य इस प्रॉजेक्ट पर तेजी से काम कर रहे हैं। दुनिया के सबसे बड़े कैरियर AT&T, NTT और DoCoMo इस सर्विस को सबसे पहले यूजर्स को देने की होड़ में शामिल हैं। इस प्रतियोगिता की वजह से इस रिसर्च को काफी फंडिंग मिल रही है। चीन की वावे और स्वीडन की एरिक्सन जैसी कंपनियां भी करोड़ों डॉलर्स दे रही हैं, ताकि कॉन्ट्रैक्ट करके इस टेक्नॉलजी को सबसे पहले पेश कर सकें।
नई दिल्ली स्मार्टफोन बनाने वाली भारतीय कंपनी कार्बन ने दो नए 4G स्मार्टफोन्स लॉन्च किए हैं। इनका नाम है-Aura Sleek 4G और Aura Note 4G. कंपनी ने पिछले साल दिसंबर में Karbonn Aura Note 4G नाम से ही एक स्मार्टफोन लॉन्च किया था मगर वह इसी नाम के नए स्मार्टफोन से अलग था। जानें, क्या खास है नए स्मार्टफोन्स में और इनकी कीमत क्या है: Karbonn Aura Note 4G इस स्मार्टफोन में 5.5 इंच का HD डिस्प्ले लगा है, जिसका रेजलूशन 720 x 1280 पिक्सल्स है। ऐंड्रॉयड 6.0 मार्शमैलो पर रन करने वाले इस स्मार्टफोन में क्वॉड-कोर प्रोसेसर के साथ 2 जीबी रैम दी गई है। ड्यूल-सिम सपॉर्ट करने वाले इस स्मार्टफोन की इंटरनल स्टोरेज 16 जीबी है। इसमें माइक्रोएसडी कार्ड भी इस्तेमाल किया जा सकता है। कार्बन ऑरा नोट 4जी में 5 मेगापिक्सल बैक कैमरा लगा है, जिसके साथ ड्यूल टोन LED फ्लैश दी गई है। बैक कैमरा भी 5 मेगापिक्सल है। कैमरे के नीचे फिंगरप्रिंट सेंसर भी दिया गया है। इसमें 2800 mAh बैटरी लगी है। यह मैट ब्लैक और मेटैलिक शैंपेन कलर्स में लॉन्च किया गया है। इसकी कीमत 6,890 रुपये है। Karbonn Aura Sleek 4G ऐंड्रॉयड 6.0 मार्शमैलो पर रन करने वाले इस स्मार्टफोन में 5 इंच का FWVGA IPS डिस्प्ले लगा है, जिसका रेजलूशन 854 x 480 पिक्सल्स है। इसमें क्वॉड-कोर प्रोसेसर के साथ 1 जीबी रैम लगी है। इंटरनल मेमरी 8 जीबी है और माइक्रोएसडी कार्ड भी लगाया जा सकता है। स्मार्टफोन का बैक कैमरा 5 मेगापिक्सल है और 2 मेगापिक्सल फ्रंट कैमरा। बैक कैमरे के साथ LED फ्लैश दी गई है। बैटरी 2000 mAh है। यह शैंपेन वाइट, ग्रे और ब्लैक कलर वेरियंट्स में लॉन्च किया गया है। इसकी कीमत 5,290 रुपये रखी गई है।
नई दिल्ली चीन की स्मार्टफोन कंपनी जियोनी ने अपना लेटेस्ट स्मार्टफोन Gionee A1 लॉन्च कर दिया है। गोल्ड और ब्लैक कलर्स में उतारा गया यह स्मार्टफोन 31 मार्च से सभी रीटेल स्टोर्स पर उपलब्ध होगा। कंपनी ने इसकी कीमत नहीं बताई है मगर स्पेसिफिकेशंस पर नजर डालें तो इसका मुकाबला Oppo A57 और Vivo V5 Plus से है। MWC 2017 में लॉन्च यह स्मार्टफोन कंपनी का पहला स्मार्टफोन है जो ऐंड्रॉयड 7.0 नॉगट पर रन करता है। इस ड्यूल-सिम स्मार्टफोन में 5.5 इंच का फुल HD डिस्प्ले है, जिसका रेजलूशन 720 x 1280 पिक्सल है। Gionee A1 में मीडियाटेक हीलियो P10 प्रोसेसर के साथ 4GB रैम लगाई गई है। इंटरनल मेमरी 64 जीबी है और 128 जीबी तक का माइक्रोएसडी कार्ड इसमें लगाया जा सकता है। स्मार्टफोन की खासियत है इसमें लगा 16 मेगापिक्सल फ्रंट कैमरा, जिसका अपर्चर f/2.0 है। इसमें 5P लेंस और सेल्फी फ्लैश भी है। इसका बैक कैमरा 13 मेगापिक्सल है, जिसमें ऑटोफोकस दिया गया है। सेल्फी बेहतर आए, इसके लिए इसमें Bokeh सेल्फी फीचर दिया गया है जिससे बैकग्राउंड को ब्लर किया जा सकता है। स्मार्टफोन में फिंगरप्रिंट सेंसर लगा है जो होमबटन का काम भी करता है। कनेक्टिविटी की बात करें तो यह 4G VoLTE, 3G, वाई-फाई, ब्लूटूथ और जीपीएस सपॉर्ट करता है। फोन में 4100 mAh बैटरी लगी है। इंग्लिश में पढ़ें: Gionee A1 smartphone with 16MP selfie camera, 4,100 mAh battery launched
नई दिल्ली 251 रुपये का स्मार्टफोन 'फ्रीडम 251' लाने वाली कंपनी रिंगिंग बेल्स ने कहा है कि उसने उन 30 हजार लोगों के पैसे लौटा दिए हैं, जिनसे बुकिंग के लिए पैसे लिए गए थे। कंपनी का कहना है कि वह पैसे तभी लेगी, जब फोन डिलिवर करेगी। समाचार चैनल एबीपी न्यूज के मुताबिक कंपनी के एमडी ने बताया कि ग्राहकों को उनका पैसा लौटा दिया गया है। गौरतलब है कि इस स्मार्टफोन के लॉन्च होने से लेकर अब तक कई तरह के सवाल उठ चुके हैं। सबसे बड़ा सवाल यही है कि कंपनी इतने कम दाम में कैसे स्मार्टफोन बेच रही है। कंपनी ने खुद माना है कि इस स्मार्टफोन को बनाने का खर्च 2000 रुपये के करीब है। फिर इसे कम दाम में बेचने को लेकर वह जो थिअरी पेश कर रही है, वह भी एक्सपर्ट को हज़म नहीं हो रही है। टेलिकॉम मिनिस्ट्री ने भी कहा है कि वह कंपनी पर नजर रख रही है। साथ ही मीडिया रिपोर्ट्स के मुताबिक ED भी कंपनी के खातों की जांच कर रहा है। रिंगिंग बेल्स पर एक बीपीओ कंपनी ने भी पैसे न चुकाने और फर्जीवाड़ा करने का आरोप लगाया है। इसके अलावा मीडिया को किसी और कंपनी का स्मार्टफोन दिखाने को लेकर भी कंपनी पर सवाल उठे थे। मैन्युफैक्चरिंग और पेमेंट को लेकर गोलमोल बातें करने को लेकर भी कंपनी घिरती हुई नजर आई है।
दीपाली गुप्ता, बार्सिलोना फेसबुक के सीईओ मार्क जकरबर्ग भारतीय टेलिकॉम रेग्युलेटर के उस नियम से निराश हैं, जिसके चलते देश में फ्री बेसिक्स स्कीम पर रोक लगा दी गई है। हालांकि, उन्होंने कहा कि सोशल नेटवर्किंग कंपनी इस प्रोग्राम के बाकी पहलुओं पर फोकस जारी रखेगी और साउथ एशिया के इस मुल्क में ज्यादा से ज्यादा लोगों को इंटरनेट से जोड़ने के लिए कोशिश जारी रखेगी। जकरबर्ग ने बार्सिलोना में आयोजित मोबाइल वर्ल्ड कांग्रेस में मीडिया से बातचीत में कहा, 'भारत में हाल में ऐसा नियम पेश किया गया है, जिसमें कहा गया है कि इंटरनेट सर्विसेज के लिए अलग-अलग प्राइस का नियम नहीं होना चाहिए, चाहे आप फ्री में कुछ बेसिक सर्विसेज क्यों न दे रहे हों। इसकी इजाजत नहीं दी जानी चाहिए। लिहाजा, लोगों को इंटरनेट से जोड़ने के हमारे मिशन को निराशाजनक है और यह भारत के लिए झटका है।' उन्होंने बताया कि भारत के घटनाक्रम का बड़ा सबक यह है कि सभी देश अलग-अलग हैं और एक देश में जो चीज काम करती है, वह अन्य देश में सफल नहीं हो सकती। उनका यह भी कहना था कि फेसबुक बाकी देशों में फ्री बेसिक्स सर्विसेज जारी रखेगी, जिसे पहले Internet.org के नाम से जाना जाता रहा है। फेसबुक ने तकरीबन दो हफ्ते पहले भारत में फ्री बेसिक्स की सर्विस बंद कर दी थी। इस सोशल नेटवर्किंग साइट के लिए भारत अमेरिका के बाद दूसरा सबसे बड़ा मार्केट है। इससे पहले टेलिकॉम रेग्युलेटरी अथॉरिटी ऑफ इंडिया (ट्राई) ने डेटा सर्विसेज के लिए अलग-अलग प्राइसिंग का सिस्टम खारिज कर दिया था और इसके दायरे में फ्री में दिए जाने वाली सर्विसेज भी शामिल हैं। इसके बाद फेसबुक की भारत में मैनेजिंग डायरेक्टर कीर्थिगा रेड्डी ने ऐलान किया कि वह 6 साल यहां रहने के बाद फिर से अमेरिका जा रही हैं। हालांकि, फेसबुक ने इससे इनकार किया था कि उनकी अमेरिका वापसी का संबंध भारत में फ्री बेसिक्स पर बैन से है। जहां फेसबुक का कहना है कि फ्री बेसिक्स का मकसद गरीब लोगों को इंटरनेट से जोड़ना है, वहीं इसके आलोचकों की राय में यह चुनिंदा वेबसाइट्स या ऐप्स मुहैया कराता है, जो नेट न्यूट्रैलिटी के कॉन्सेप्ट का उल्लंघन है। भारत में फ्री बेसिक्स बंद करने के फेसबुक के फैसले को देश में पहुंच बढ़ाने की सोशल नेटवर्किंग साइट की कोशिशों में झटके के तौर पर देखा जा रहा है। भारत में फेसबुक के 13.8 करोड़ ऐक्टिव यूजर हैं और इस मामले में अमेरिका के बाद यह मुल्क पूरी दुनिया में दूसरे नंबर पर है। लिहाजा, फेसबुक के लिए यह इंपॉर्टेंट मार्केट है।
हर साल की तरह शाओमी इस साल भी Mi Fan Festival का आयोजन कर रही है। इसके तहत कंपनी 6 अप्रैल को अपने स्मार्टफोन्स और अक्सेसरीज़ पर डिस्काउंट देगी। ग्राहक कंपनी की वेबसाइट और Mi Store ऐप के जरिए शॉपिंग करके विभिन्न ऑफर्स का लाभ उठा पाएंगे। Mi फैन फेस्टिवल के तहत शाओमी Redmi Note 4 (2GB रैम और 32GB स्टोरेज) को फ्लैश सेल में सिर्फ 1 रुपये में बेचेगी। यह सेल 6 अप्रैल सुबह 10 बजे शुरू होगी। इस वेरियंट की कीमत वैसे 9999 रुपये है। इस सेल में Mi App के जरिये ही भाग लिया जा सकेगा। इसी तरह से 1 रुपये की फ्लैश सेल में 6 अप्रैल को दोपहर 2 बजे Mi Band 2 और Mi Powerbank (10,000 mAh) को भी खरीदा जा सकेगा। 1 दिन के फैन फेस्टिवल के दौरान कंपनी की वेबसाइट या ऐप से Redmi 4A, Redmi 3S Prime, Mi 5 और Mi Max Prime को भी खरीदा जा सकेगा। Redmi 4A का रोज गोल्ड वेरियंट भी इसी दिन बिकेगा। Redmi 3s Prime के यूजर्स सॉफ्ट केस पर 100 रुपये का डिस्काउंट हासिल कर सकेंगे, जिसकी कीमत अभी 349 रुपये है। Mi Max Prime को 0% interest EMI ऑप्शंस में 19,999 रुपये में खरीदा जा सकेगा। Mi 5 की कीमत 24,999 रुपये के बजाय 22,999 हो जाएगी। Mi प्रॉटेक्ट ऐक्सिडेंटल कवरेज प्लान को 200 रुपये के डिस्काउंट के साथ खरीदा जा सकेगा। अक्सेसरीज की बात करें तो शाओमी Mi Air Purifier 2 और Mi Air Purifier Filer पर 500 रुपये का डिस्काउंट देगा। Mi VR Play को 100 रुपये में खरीदा जा सकेगा Mi Band (Black), 20000 mAh पावरबैंक, 10000 mAh पावरबैंक और Mi In-Ear Headphones Pro पर भी 100 से 200 रुपये तक का डिस्काउंट मिलेगा। शाओमी अलग-अलग डिवाइस तो बेच ही रही है, बंडल में भी डिस्काउंट दे रही है। Air Purifier बंडल में Mi Air Purifier 2 और Air Purifier Filter को 10,998 रुपये में खरीदा जा सकेगा। होलीडे बंडल में ब्लूटथ स्पीकर, सेल्फी स्टिक और इन-इयर हेडफोन्स (बेसिक मैट) हैं और इस बंडल को 3,497 रुपये में खरीदा जा सकेगा। प्रो बंडल में Mi In-ear headphones Pro HD और 10,000mAh पावरबैंक प्रो को 3,498 रुपये में खरीदा जा सकेगा। Power Bundle में USB केबल के साथ स्टैंडर्ड अडैप्टर और 20000 mAh खरीदा जा सकेगा। एक फिटनस बंडल है जिसमें Mi Band 2 और Mi Capsule इयरफोन्स को 2,598 रुपये में खरीद सकते हैं। कंपनी की साइट से कूछ कूपॉन भी खरीदे जा सकते हैं जो विभिन्न अक्सेसरीज पर 50, 100, 200 और 500 रुपये का डिस्काउंट देंगे।
सीरिया में सक्रिय आतंकी संगठन भारी हथियार, बंदूकें और गोला-बारूद खरीदने के लिए फेसबुक जैसी सोशल मीडिया साइट्स को इस्तेमाल कर रहे हैं। यूके के अखबार 'डेली मिरर' की रिपोर्ट के मुताबिक इस्लामिक स्टेट (ISIS) और अल कायदा के आतंकी फेसबुक के जरिए ऐंटी-एयरक्राफ्ट रॉकेट लॉन्चर भी खरीद सकते हैं, जिससे पैसंजर जेट को गिराया जा सकता है। फेसबुक पर MANPADs या मैन पोर्टेबल एयर डिफेंस सिस्टम भी बिक रहा है। यह मिसाइल लॉन्च नागरिक और सैन्य जेट्स को गिराने की क्षमता रखता है। इसे 'The First Weapons Market in Idlib (सीरिया) Countryside' नाम के पेज पर 67,000 डॉलर में बेचा जा रहा है। इन हथियारों को सीरिया के विद्रोही बेच रहे हैं। न्यूजपेपर ने कहा है कि वहां पर जिस तरह का युद्ध छिड़ा है, उससे ये हथियार आसानी से ISIS के हाथों में पहुंच सकते हैं। इस पेज पर डाली गई पोस्ट में सोवियत इरा का AGS-17 ग्रेनेड लॉन्चर 3,800 डॉलर में बेचा जा रहा है। इन पोस्ट्स में पर आए कॉमेंट्स में से एक में लिखा गया है, 'जल्दी करो दोस्तो, मुझे सायलेंसर वाली एक बंदूक चाहिए।' पेज पर TWO मिसाइल लॉन्च का एक विज्ञापन भी डाला गया है। इसमें दावा किया गया है कि यह अमेरिका के पेंटागन से लाई गई है। इराक और सीरिया में 2011 में शुरू हुए गृहयुद्ध के बाद से CIA ने विवादित रूप से विद्रोही संगठनों को सप्लाई किया था। यूसुफ यासिम नाम का एक ISIS समर्थक ने अपनी प्रोफाइल पर ISIS का झंडा लगाया है और फेसबुक पेज पर थर्मल कैमरा खरीदने की कोशिश कर रहा है। मिरर ने यहपेज फेसबुक को रिपोर्ट किया है और टिप्पणी के लिए संपर्क किया है। आईएसआईएस के साथ मिले हैकर्स ने फेसबुक के फाउंडर मार्क जकरबर्ग और ट्विटर सीईओ जैक डॉर्सी को एक नए विडियो के जरिए धमकी दी थी। यह धमकी सोशल मीडिया साइट्स द्वारा ISIS के खिलाफ उठाए जा रहे कदमों के विरोध में दी गई है। 25 मिनट के विडियो में जकरबर्ग और डॉर्सी की वे तस्वीरें दिखाई गई हैं, जिनमें उनके चेहरे पर गोलियों से छेद किए गए हैं।
अगर अभी आप डेस्कटॉप या लैपटॉप इस्तेमाल कर रहे हैं तो कीबोर्ड पर नजर डालिए। क्या आपको F और J कीज़ कुछ अलग लगीं? आप देख सकते हैं कि इनमें हल्के से उभार दिए गए हैं। क्या आप जानते हैं कि ये क्यों दिए गए हैं? दरअसल F और J बटनों पर ये उभार इसलिए दिए जाते हैं, ताकि आप टाइप करने के लिए कीबोर्ड पर देखे बिना अपनी उंगलियों को सही पोज़िशन में रख सकें। इन उभारों को महसूस करके आप अपने हाथों को टाइप करने की एकदम सही पोजिशन में ला सकते हैं। जिस वक्त आपके बाएं हाथ की इंडेक्स फिंगर F पर होती है, बाकी उंगलियां A, S और D पर होती हैं। दाएं हाथ की इंडेक्स फिंकगर जब J पर होती है तो बाकी उंगलियां K, L और कॉलन (;) पर होती हैं। दोनों हाथों के अंगूठे इस दौरान स्पेस बार पर होते हैं। इस तरह से हाथ रखने पर आप दोनों हाथों से सभी बटनों तक आसानी से पहुंच बना सकते हैं और स्क्रीन पर देखते हुए बिना कीबोर्ड की तरफ देखे तेजी से टाइपिंग कर सकते हैं। इन उभारों का आविष्कार जून ई बॉटिश ने किया था। फ्लोरिडा की रहने वालीं बॉटिश ने इस मॉडिफिकेशन को अप्रैल 2002 में पेटेंट करवाया था।
नई दिल्ली लेनोवो का ब्रैंड मोटोरोला भारत में अपने नए स्मार्टफोन Moto G5 को लॉन्च करने जा रहा है। कंपनी ने इस स्मार्टफोन के लॉन्चिंग इवेंट के लिए मीडिया को इन्वाइट किया है। यह इवेंट 4 अप्रैल को होगा। कंपनी ने Moto G5 से MWC 2017 में पर्दा उठाया था। स्पेन के बार्सिलोना में हुए इवेंट में इसे Moto G5 Plus के साथ पेश किया गया था। Moto G5 Plus को कंनी पहले ही भारत में लॉन्च कर चुकी है। Moto G5 उसी का छोटा वर्जन है। Moto G5 में 5 इंच का फुल HD डिस्प्ले लगा है। यह ऐंड्रॉयड 7.0 नॉगट पर रन करता है। इसमें क्वॉलकॉम स्नैपड्रैगन 430 प्रोसेसर लगाया गया है। इसे 2GB रैम+16GB स्टोरेज और 3GB रैम + 64GB स्टोरेज के दो वेरियंट्स में उतारा गया है। Moto G5 का बैक कैमरा 13 मेगापिक्सल है और इसके साथ ड्यूल LED फ्लैश दी गई है। फ्रंट कैमरा 5 मेगापिक्सल है। स्मार्टफोन में 2800 mAh बैटरी लगाई गई है। यह 4G VoLTE, 3G, वाई-फाई, ब्लूटूथ और GPS सपॉर्ट करता है। इस महीने की शुरुआत में कंपनी ने 14,999 रुपये के शुरुआती दाम पर Moto G5 Plus को लॉन्च किया था। इस स्मार्टफोन के स्पेसिफिकेशंस जानने और रिव्यू पढ़ने के लिए नीचे दिए गए लिंक पर क्लिक करें। रिव्यू: जानें, कैसा है Moto G5 Plus
चीन के मोबाइल मैन्युफैक्चरर ट्रांजिशन होल्डिंग्स की कंपनी आइटेल मोबाइल ने भारत में Wish A41 नाम से नया स्मार्टफोन लॉन्च किया है। 4G VoLTE वाले इस स्मार्टफोन को 5,841 रुपये में लॉन्च किया गया है। जानें, क्या हैं इसके फीचर्स: ऐंड्रॉयड 6.0 मार्शमैलो पर रन करने वाले Itel Wish A41 में 5 इंच का FWVGA डिस्प्ले लगा है, जिसका रेजलूशन 480x854 पिक्सल्स है। इसमें 1.3GHz क्वॉड-कोर प्रोसेसर के साथ 1GB रैम लगाई गई है। Wish A41 की इंटरनल मेमरी 8 जीबी है और 32 जीबी तक का माइक्रोएसडी कार्ड लगाया जा सकता है। इसका बैक कैमरा 5 मेगापिक्सल और फ्रंट कैमरा 2 मेगापिक्सल है। कनेक्टिविटी की बात करें तो यह 4G VoLTE के साथ-साथ वाई-फाई, जीपीएस, ब्लूटूथ और माइक्रो यूएसबी सपॉर्ट करता है। स्मार्टफोन की बैटरी 2400 mAh है। इस स्मार्टफोन में मल्टिपल अकाउंट फीचर दिया गया है जिससे वे पॉप्युलर सोशल मीडिया ऐप्स (वॉट्सऐप, फेसबुक और इंस्टाग्राम) पर दो अलग अकाउंट्स से लॉगइन कर सकते हैं। इसी तरह से स्मार्टकी फीचर भी दिया गया है, जिसके जरिए एक क्लिक से ही स्क्रीनशॉट और पिक्चर्स ले सकते हैं।
6K फोटोज की दुनिया में पैनासॉनिक इंडिया ने अपने लूमिक्स G सीरीज में नया फ्लैगशिप मॉडल GH5 लॉन्च कर दिया है। डिजिटल सिंगल मिररलेस लेंस वाले इस कैमरे को पैनासॉनिक ने नए फिल्ममेकर्स की जरूरतों को देखकर डिजाइन किया है। इस कैमरे से 30 फ्रेम प्रति सेकंड की रफ्तार से 18 मेगापिक्सल की 6k फोटो ली जा सकती है। इसे ऑल वेदर कैमरा बताने वाली पैनासॉनिक ने इसमें ब्ल्यूटूथ और वाई-फाई कनेक्टिविटी जैसे फीचर्स भी दिए है। इससे इंस्टंट शेयरिंग में काफी मदद मिलेगी। यह कैमरा 4K सेगमेंट के पहले कैमरे पैनासॉनिक लूमिक्स GH4 का अपडेटेड वर्जन है। इस बार कैमरे में डस्ट और वॉटर रेजिस्टेंट के साथ फ्रीज रेजिस्टेंट की सुविधा भी दी गई है। इससे हाई ऑल्टिट्यूड में भी इस कैमरे से फोटोग्राफी की जा सकती है। साथ ही कंपनी का दावा है कि कम रोशनी में भी कैमरा अच्छा परफॉर्म करेगा। इस कैमरे में दो एसडी कार्ड स्लॉट भी मौजूद है। डीसी जीएच5 के बॉडी की कीमत 1,43,990 रुपये और 12-60 एमएम लेंस के साथ 1,88,990 रुपये है।
दुनिया में सबसे सस्ता आकाश टैब लॉन्च करने वाली कंपनी डेटाविंड ने मंगलवार को एक नया टैब लॉन्च किया। इस टैब का नाम है- विद्याटैब पंजाबी। कंपनी का दावा है कि यह पहला ऐसा टैब है जिस पर गुरुमुखी में न सिर्फ कॉन्टेंट उपलब्ध है बल्कि इसे सीखा भी जा सकता है। इस ड्यूल सिम टैब में 7 इंच का टचस्क्रीन है, जिसका रेजलूशन 800x480 पिक्सल्स है। ड्यूल कोर A7 प्रोसेसर पर रन करने वाले इस टैब में 512MB रैम लगाई गई है। रैम 4 जीबी है। कनेक्टिविटी की बात करें तो यह वाई-फाई, ब्लूटूथ और जीपीएस सपॉर्ट करता है। इसकी कीमत 3,999 रुपये रखी गई है। विद्या टैब-पंजाबी में 100 ऐसे फीचर्स हैं जिनसे पंजाबी भाषा और गुरुमुखी लिपि आसानी से सीखी जा सकती है। इसमें स्टूडेंट्स को वाक्य बनाना सिखाने से लेकर पंजाबी शब्दों का ज्ञान देने जैसे भी फीचर्स हैं।
अमित मिश्रा, नई दिल्ली किसी भी अनजान नंबर से आए कॉल के बारे में पता करने के लिए इस्तेमाल होने वाले ट्रूकॉलर ऐप अपने नए अवतार में सामने आ चुका है। अब फीचर फोन्स पर भी यह सुविधा मिलने वाली है। इसके लिए ट्रूकॉलर ने एयरटेल के साथ पार्टनरशिप की है। जिन फीचर फोन्स में एयरटेल का सिम कार्ड होगा, उनमें बिना इंटरनेट के भी कॉलर की आईडी दिखेगी। इसके लिए पहले ट्रूकॉलर के डेटाबेस से कॉलर की पहचान की जाएगी और यूजर को कॉल आने से पहले Flash SMS के जरिए इंन्फर्मेशन भेज दी जाएगी। Flash Messaging की मदद से किसी को भी प्री-डिफाइंड मेसेज भेज सकते है। एयरटेल और ट्रूकॉलर इस सर्विस को सब्स्क्रिप्शन के जरिए देंगे। इससे यूजर्स को अनचाहे स्पैम कॉल्स का भी पता चल जाएगा। इस सर्विस का नाम 'एयरटेल ट्रूकॉलर आईडी' रखा गया है। यह सर्विस अप्रैल से पूरे देश में लॉन्च कर दी जाएगी। गूगल ड्यूओ इंटिग्रेशन और मोबाइल पेमेंट कंपनी ने गूगल Duo ऐप से भी हाथ मिलाया है और इसे ट्रूकॉलर से साथ इंटिग्रेट किया है। अब ट्रूकॉलर ऐप से ही सीधे Duo ऐप में जा कर विडियो कॉल कर सकते हैं। इसके अलावा ट्रूकॉलर पर मोबाइल पेमेंट सर्विस भी शुरू हो चुकी है और इसके लिए ICICI बैंक ट्रूकॉलर के साथ आया है। ट्रूकॉलर के नए फीचर्स अपडेट के जरिए ऐप में मिलने लगेंगे।
चीन की स्मार्टफोन कंपनी शाओमी पिछले साल की तरह इस बार भी दिवाली सेल लेकर आई है। 19 अक्टूबर तक चलने वाले इस ऑफर में कंपनी रेडमी 3S, रेडमी 3S प्राइम, रेडमी नोट 3, Mi 5 और Mi Max पर डिस्काउंट दे रही है। यह सेल रोज सुबह 10 बजे शुरू होगी। इन डिस्काउंट्स के अलावा 1 रुपये की फ्लैश सेल का भी आयोजन किया जा रहा है। Diwali with Mi सेल में कंपनी इस बार कई सारे ऑफर्स लेकर आई है। इस सेल के दौरान प्रॉडक्ट खरीदने वाले लोगों को लकी ड्रॉ निकालकर कूपॉन भी दिए जाएंगे। हर दिन एक लकी विनर को Mi Robot Vacuum देने की भी योजना है। इस सब के अलावा शाओमी इस दौरान अपने स्मार्टफोन Mi Max प्राइम और 10,000 mAh के Mi Power Bank प्रो को भी बेचेगी। नीचे जानें, क्या-क्या ऑफर लाई है शाओमी: ► रेडमी 3S, रेडमी 3S प्राइम और रेडमी नोट 3 (2जीबी रैम और 16जीबी स्टोरेज वाला वैरियंट) पर 500 रुपये की छूट। रेडमी 3S को 6,499 रुपये में, रेडमी 3S प्राइम को 8,499 रुपये में और रेडमी नोट 3 को 9,499 रुपये में खरीदा जा सकता है। ► शाओमी रेडमी नोट (3GB रैम और 32जीबी स्टोरेज) पर 1000 रुपये की छूट मिल रही है और यह 10,999 रुपये में बिक रहा है। ► शाओमी Mi Max पर 1000 रुपये की छूट है और इसकी कीमत 13,999 रुपये हो गई है। सेल के दौरान इसे खरीदने वाले यूजर्स को हंगामा का फ्री सब्स्क्रिप्शन भी मिलेगा। ► शाओमी Mi 5 पर सबसे ज्यादा 3000 रुपये की छूट दी जा रही है और इसकी कीमत सेल के दौरान 19,999 रुपये कर दी गई है। कंपनी जीरो पर्सेंट EMI का ऑफर भी लेकर आई है। ► शाओमी Mi Max प्राइम दरअसल Mi Max का ही वैरियंट है। इसमें स्नैपड्रैगन 652 प्रोसेसर लगा है। 17 से लेकर 19 अक्टूबर तक इसकी भी सेल हो रही है। इसकी कीमत 19,999 रुपये रखी गई है। ► शाओमी का 10,000 mAh का Mi पावर बैंक प्रो टू वे फास्ट चार्जिंग सपॉर्ट करता है। यह टाइप-सी चार्जिंग सपॉर्ट करता है और इसकी कीमत 1,999 रुपये है। दिवाली सेल के दौरान इसकी भी बिक्री हो रही है। ► Mi के इन-इयर हेडफोन्स प्रो और Mi कैप्स्यूल इयरफोन पर क्रमश: 400 और 100 रुपये की छूट दी जा रही है। Mi In-Ear Headphones Pro को 1,399 रुपये में और Mi Capsule Earphones को 8,99 रुपये में खरीदा जा सकता है। ► Mi का 10,000 mAh का पावर बैंक 1,099 रुपये और 20,000 mAh वाला पावरबैंक 1,899 रुपये में मिल रहा है। इसके साथ Mi USB फैन भी दिया जा रहा है। ► शाओमी रेडमी 3S Prime, Redmi Nite 3 (2GB+16GB) और Mi 4 की 30 यूनिट्स को 1 रुपये की फ्लैश सेल में बेचेगी। इसके लिए यूजर्स को कंपनी फ्लैश सेल की जानकारी फेसबुक पर शेयर करनी होगी। सेल दोपहर 2 बजे होगी।
अभी तक ट्रूकॉलर की मदद से सिर्फ स्मार्टफोन्स पर पता चलता था कि कौन कॉल कर रहा है। अब फीचर फोन्स पर भी यह सुविधा मिलने वाली है। इसके लिए ट्रूकॉलर ने एयरटेल के साथ पार्टनरशिप की है। जिन फीचर फोन्स में एयरटेल का सिम कार्ड होगा, उनमें बिना इंटरनेट के भी कॉलर की आईडी दिखेगी। इसके लिए पहले ट्रूकॉलर के डेटाबेस से कॉलर की पहचान की जाएगी और यूजर को कॉल आने से पहले Flash SMS के जरिए इन्फर्मेशन भेज दी जाएगी। फ्लैश SMS सीधे स्क्रीन पर खुलता है। एयरटेल और ट्रूकॉलर इस सर्विस को सब्स्क्रिप्शन के जरिए देंगे। इससे यूजर्स को अवांछित स्पैम कॉल्स का भी पता चल जाएगा। इस सर्विस का नाम 'एयरटेल ट्रूकॉलर आईडी' रखा गया है। यह सर्विस अप्रैल से पूरे देश में लॉन्च कर दी जाएगी। एयरटेल मोबाइल सर्विसेज इस्तेमाल कर रहे सभी फीचर फोन यूजर्स इसे सब्स्क्राइब कर सकते हैं। IDC के मुताबिक देश के 1 अरब फोन सब्स्क्राइबर्स में से 65 फीसदी के पास अभी फीचर फोन ही है। ऐसे में ट्रूकॉलर का मानना है कि भारत में उसके लिए अपार संभावनाएं खुली हुई हैं। एयरटेल ने कहा कि इस पार्टनरशिप से लाखों फीचर फोन यूजर्स स्मार्टफोन जैसा अनुभव ले सकेंगे।'
नई दिल्ली सैमसंग न्यू यॉर्क में मंगलवार को होने वाले इवेंट में अपने फ्लैगशिप डिवाइसेज Galaxy S8 और Galaxy S8+ को लॉन्च करने के लिए तैयार है। लॉन्चिंग से कुछ ही घंटे पहले जानकारी सामने आई है कि सैमसंग ने अपने फ्लैगशिप डिवाइस के 12 मेगापिक्सल कैमरे में सोनी का सेंसर इस्तेमाल किया है। @Universelce नाम के टिपस्टर ने ट्वीट करके दावा किया है कि सैमसंग गैलक्सी S8 में Sony का IMX333 CMOS कैमरा सेंसर होगा। एक अन्य ट्वीट में उसने दावा किया कि IMX333 सेंसर 12.2 मेगापिक्सल होगा। कैमरा डीटेल्स बताने के साथ-साथ यह भी बताया है कि स्मार्टफोन्स में क्वॉलकॉम स्नैपड्रैगन 835 प्रोसेसर लगा होगा। सोनी ने पिछले महीने लेटेस्ट स्मार्टफोन कैमरा सेंसर लॉन्च किया था जसमें डेडिकेटेड DRAM है। सोनी के अपने स्मार्टफोन Xperia XZ Premium में डाले गए इस सेंसर का नाम IMX300 है। लॉन्चिंग के वक्त कंपनी ने कहा था कि यह सेकंड के 120वें हिस्से में 19.3 मेगापिक्सल इमेज कैप्चर कर सकता है, जो कि अन्य प्रॉडक्ट्स से 4 गुना तेज है। Sony IMX300 सेंसर फुल HD रेजलूशन में 1000 fps पर स्लो-मोशन विडियो भी रिकॉर्ड कर सकता है। Sony IMX333 में IMX300 के फीचर्स के अलावा और इंप्रूवमेंट्स भी हो सकते हैं। अगर यह दावा सही हुआ हो तो गैलक्सी S8 का कैमरा दुनिया का सबसे पावरफुल स्मार्टफोन कैमरा होगा। गौरतलब है कि सैमसंग अपने फ्लैगशिप स्मार्टफोन्स को 29 मार्च को भारतीय समय के अनुसार रात साढ़े 8 बजे लॉन्च करेगा। कंपनी अपनी वेबसाइट पर इस इवेंट की लाइव स्ट्रीमिंग भी करेगी।
आईफोन का यूजर बने रहने में कोई लाभ नहीं, जब तक कि आप कुछ स्टफ से अपने हैंडसेट के इस्तेमाल करने के एक्सपीरियंस को कई गुना बढ़ा न लें। हम आपको यहां कुछ ऐसी ही चीजों के बारे में बता रहे हैं जिनकी मदद से आप अपने आईफोन का बेहतर इस्तेमाल कर पाएंगे। म्यूजिक टाइमर क्या आप सोने से पहले म्यूजिक सुनने के शौकीन हैं? यदि हां, तो म्यूजिक टाइमर आपके लिए बड़े काम की चीज हो सकती है। इसके जरिए आप टाइम को सेट करके म्यूजिक को किसी निश्चित टाइम पर बंद कर सकते हैं। इसके लिए आपको अपने फोन में क्लॉक ऐप को ओपन करना होगा। इसके बाद आप जितनी देर तक म्यूजिक को प्ले करना चाहते हैं, उसके लिए आप यहां एक निश्चित टाइम सेट कर सकते हैं। एक बार टाइम आउट होने के बाद मोबाइल में चल रहे सभी मीडिया प्लेयर अपने आप बंद हो जाएंगे। टैप टु टॉप क्या आपको फेसबुक की फीड्स पढ़ने के लिए नीचे तक स्क्रॉल करने में दिक्कत होती है? यदि हां तो इसका भी एक आसान हल है। आपको फेसबुक की फीड्स पढ़ने के लिए बार-बार स्क्रॉल नहीं करना होगा। इसके लिए आपको स्क्रीन के टॉप पर एक सिंगल टैप करना होगा और इसके बाद टॉप स्क्रीन से नीचे तक स्क्रॉल होना शुरू हो जाएगा। इसका इस्तेमाल आप फेसबुक पर ही नहीं, सभी दूसरे ऐप्स पर कर सकते हैं। इससे आपका काफी समय बचेगा। स्पीक सिलेक्शन कितना अच्छा हो, अगर आपका आईफोन आपसे बात करने लगे? लेकिन यह आपके लिए पढ़ने का काम तो कर ही सकता है। इसके लिए आपको फोन के जनरल सेटिंग सेक्शन में जाकर स्पीक सिलेक्शन को एनेबल करना होगा। आप अपनी सहूलियत के हिसाब से रेट ऑफ स्पीच को सेट कर सकते हैं। अब आप किसी भी वेबसाइट को ओपन कर आर्टिकल टेक्स्ट को सिलेक्ट कर सकते हैं। यहां पर आपको मेन्यू में स्पीक का ऑप्शन मिलेगा। ऐसे में अगर आप कार चलाने में बिजी हैं तो आपका आईफोन ऑटोमैटिक आर्टिकल को बोलने लगेगा। इससे आप समय का बेहतर इस्तेमाल कर पाएंगे। शेक टु अनडू फोन में टाइपिंग के दौरान गलती होने पर काफी गुस्सा आता है। अगली बार अगरर आपसे ऐसी ही गलती होती है तो आप अपने फोन को शेक कीजिए, इसके बाद आपको टेक्सट को अनडू करने का एक ऑप्शन मिलेगा। अगर आप मिटाए गए टेक्स्ट को वापस लाना चाहते हैं तो आप फोन को दोबारा हिला सकते हैं। इसके बाद आपको टेक्स्ट को रीडू करने का एक ऑप्शन मिलेगा। स्मार्ट सीरी (Siri) पर्सनल असिस्टेंट का कोई फायदा नहीं, अगर वह आपका नाम सही तरह से बोल न सके। हालांकि आप सीरी से सही उच्चारण सीख सकते हैं। अगर आप किसी शब्द का सही उच्चारण नहीं कर पा रहे हैं तो ऐसे में सीरी आपकी मदद कर सकता है।
वॉशिंगटन कहते हैं अति हर चीज की खराब होती है। इसी तरह अगर आप फेसबुक का इस्तेमाल ड्राइविंग के दौरान, मीटिंग के बीच और वक्त-बेवक्त करने लगते हैं, तो यह आपके दिमाग के दो सिस्टम्स के बीच संतुलन की कमी हो सकती है। शोधकर्ताओं ने पाया कि यह संतुलन जितना भी खराब होगा, सोशल मीडिया पर आप उतनी ही बेताबी से बार-बार जाएंगे। यूएस की डीपॉल यूनिवर्सिटी के शोधकर्ताओं ने 341 अंडरग्रैजुएट कॉलेज स्टूडेंट्स से डेटा जुटाया, जो फेसबुक का इस्तेमाल करते हैं। अध्ययन में पाया गया कि जो लोग फेसबुक का वक्त-बेवक्त इस्तेमाल करते थे, उनके सिस्टम1 व सिस्टम 2 में अंतर पाया गया। उनका इमोशनल प्रीऑक्युपेशन मजबूत पाया गया और कोग्निटिव-बिहेविअरल कंट्रोल सिस्टम कमजोर पाया गया। यही असंतुलन उनमें सोशल मीडिया को लेकर बेसब्री पैदा करता है। यूनिवर्सिटी के सदस्य हमीद काहरी सारेमी ने बताया, 'सिस्टम 1 अपने आप ही सोशल मीडिया के नोटिफिकेशन और रिऐक्शंस को लेकर सक्रिय हो जाता है। वहीं सिस्टम 2 रीजनिंग सिस्टम होता है, जो धीरे-धीरे मूव करता है। यह व्यवहार को संतुलित बनाए रखता है।' उन्होंने बताया कि सिस्टम 2 आपको इस तरह की गैर-जरूरी हरकतें न करने के लिए नियंत्रित करता है। शोधकर्ताओं ने पाया कि 76 प्रतिशत लोगों ने माना कि वे क्लास में भी फेसबुक का इस्तेमाल करते हैं। वहीं, 40 प्रतिशत लोग ऐसे थे, जिन्होंने ड्राइविंग करते हुए फेसबुक चलाने की बात स्वीकार की। 63% लोग ऐसे भी थे, जो लोगों से बातचीत करते हुए भी फेसबुक देख लिया करते हैं व 65% लोग काम छोड़कर फेसबुक चलाते हैं, ऐसा उन्होंने स्वीकार किया।
आशीष पांडे, बार्सिलोना वह बस 34 साल के हैं लेकिन दुनिया की नजर रहती है कि वह क्या करने जा रहे हैं। इस जेनरेशन के दुनिया के सबसे नामी इनोवेटर के तौर पर मशहूर प्रणव मिस्त्री जो करते हैं, वह तय कर सकता है कि टेक्नॉलजी का फ्यूचर कैसा होगा। वह सैमसंग के ग्लोबल वाइस प्रेजिडेंट हैं। MWC में सैमसंग की लॉन्च इवेंट में जब 5000 लोग वर्चुअल रिऐलिटी (वीआर) हेडसेट पहने हुए थे और फेसबुक के मार्क जकरबर्ग ने एंट्री की तो दुनिया के मीडिया में वह लम्हा छा गया। ऐसे इनोवेशन के पीछे जो हिन्दुस्तानी दिमाग काम कर रहा है वह प्रणव मिस्त्री का ही है। हमें 34 साल के युवा इनोवेटर से बात करने का मौका मिला, पेश हैं उसके कुछ अंश: सवाल : पिछले साल जब एस6 लॉन्च किया था डिजाइन में बहुत बदलाव देखे गए, एक लीप जंप की तरह। एस7 में कुछ बदलाव तो हैं लेकिन डिजाइन वही है। आप भविष्य में इनोवेशन कैसे देखते हैं क्या यह फोन के स्पेक्स में सुधार की तरह ही होगा? प्रणव: मैं सहमत हूं कि एस7 और एस7 एज में हमने एस6 डिजाइऩ पर कुछ सुधार किए हैं क्योंकि एस6 के डिजाइन में हमें बहुत अच्छी प्रतिक्रिया मिली थी। हम उसी डिजाइन के डीएनए पर चलना चाहते हैं, हर बार बदलना नहीं चाहते। एस7 और एस7 एज में अंदर से इनोवेशन है, जैसे एस5 के माइक्रो एसडी कार्ड और वॉटर प्रूफिंग जैसे फीचर लोग मिस कर रहे थे। यूएसबी कनेक्शन और चार्जिंग पोर्ट को कवर किए बिना वॉटर प्रूफिंग और इस साइज में 3600 मिली एंपियर बैटरी, जैसे इनोवेशन हमने किए। एक लाइन में कहें तो हमें सही डिजाइन मिला है, उसे हम परफेक्ट कर रहे हैं। सवाल: क्या भविष्य में हम सुधार ही देखेंगे या हार्डवेयर इनोवेशन जैसे फ्लेक्सिबल या फोल्ड होने वाले स्क्रीन जैसे काम भी हमें देखने को मिलेंगे। प्रणव: हम मुड़ी हुई स्क्रीन वाला Edge फोन सबसे पहले लाए, फोन के ग्लास को इस तरह बेंड करने के लिए बहुत इंजिनियरिंग रिसर्च और आरऐंडडी की जरूरत होती है। प्रोटोटाइप में करना अलग बात है और बड़े स्तर पर बाजार में लाना अलग। हमने फ्लेक्सिबल और ट्रांसपैरंट डिस्प्ले के प्रोटोटाइप दिखाए हैं, हम इन पर काम भी कर रहे हैं लेकिन हम इस पर भी फोकस कर रहे हैं कि लोग अभी क्या यूज कर सकते हैं। हम आज से 20 साल बाद पर भी काम कर रहे हैं और इस पर भी कि वह इनोवेशन आज ही कैसे लोगों तक ला सकते हैं। सवाल: वर्चुअल रिऐलिटी गैजट्स को आपने इंटरकनेक्टेड डिवाइसेज के तौर पर पेश किया है, इसमें गैलेक्सी गियर कैसे पोजिशन होती है? प्रणव: मोबाइल हम सब की जेब में होता है, स्मार्टवॉच जैसे गैजट एक्स्ट्रा फीचर देते हैं, लेकिन फोन इसके सेंटर में होगा, हम वर्चुअल रिऐलिटी तो अगले लेवल पर ले जा रहे हैं, फेसबुक और ऑक्युलस के साथ पार्टनरशिप से गियर वीआर के साथ। गियर एस2 हो गियर 360 या भविष्य के और वर्चुअल रिऐलिटी गैजट्स, फोन इस इकोसिस्टम का सेंटर होगा। सवाल: गियर 360 और एस7 पर भारत में कितना आरऐंडडी का काम हुआ है। प्रणव: सैमसंग मल्टीनैशनल कंपनी है और हमारे रिसर्च सेंटर भारत, चीन, टर्की, इस्रायल, जापान, अमेरिका सब जगह हैं। हम टीम की तरह काम करते हैं, ऐसे कई प्रॉडक्ट डिवेलप हो रहे हैं जिनके लिए मैं हमारे बेंगलुरु के साथियों से बात करता हूं रोजाना, सॉफ्टवेयर टेक्नॉलजी, कंप्यूटर विजन आदि। ये सारा काम टीमवर्क है, कोई एक शख्स या दो तय नहीं करते, यह कंपनी इनोवेशन पर भरोसा करती है और हम कस्टमर को भी शामिल करते हैं। सवाल: यूएसबी सी-टाइप टेक्नॉलजी क्यों नहीं लाए? प्रणव: यह अच्छी टेक्नॉलजी है लेकिन हम कोई भी चीज अपने ग्राहकों तक तभी लाएंगे जब उसका सही समय होगा। ये हमारी मेन डिवाइस हैं, जब परफेक्ट होंगे तभी लाएंगे, नहीं चाहते कि लोगों को दिक्कत आए। सवाल: मेक इन इंडिया की बात हो रही है, सैमसंग कहती है हम पहले से मेक फॉर इंडिया कर रहे हैं, इनोवेट इन इंडिया कब होगा। प्रणव: यह अभी भी हो रहा है। भारत से हमें रेफ्रिजरेटर और वॉशिंग मशीन में हमें बहुत कुछ नया सीखने को मिला जो हमने ब्राजील, रूस आदि के बाजार में अप्लाई किया। सवाल: सारे फोन में स्पेक्स एक जैसे हो गए हैं, कुछ लोग कहते हैं कि हाइब्रिड सिम देना या वॉटर प्रूफिंग कहां से इनोवेशन हुआ, ऐसे फीचर पहले ही कई फोन में हैं। प्रणव: स्पेक्स एक से होना अलग बात है, परफॉर्मंस में अंतर होता है। मसलन आप कॉटन का कपड़ा लेते हैं जो 20 डॉलर की है, वहीं आपको एक और बेहतरीन कॉटन का कपड़ा इससे पांच गुना ज्यादा दाम पर मिलती है। स्पेक्स की गिनती अब गेम नहीं हैं, आप उन्हें एक पैकेज में किस क्वॉलिटी का देते हैं, वह मैटर करता है।
लंबे समय से चर्चा चल रही थी कि सैमसंग जल्द ही Bixby नाम वर्चुअल असिस्टेंट लॉन्च कर सकता है। अब कंपनी ने ऑफिशली इसे लाने का ऐलान कर दिया है। सैमसंग के सॉफ्टवेयर ऐंड सर्विसेज के इग्जेक्युटिव वाइस प्रेजिडेंट इनजोंग री ने एक स्टेटमेंट जारी करके इस बारे में जानकारी दी है। री की तरफ से जारी स्टेटमेंट में कहा गया है कि Bixby नया इंटेलिजेंट इंटरफेस होगा। यह अन्य वॉइस एजेंट्स या असिस्टेंट्स से अलग होगा क्योंकि यह तीन प्रॉपर्टीज़ पर निर्भर करेगा- कंप्लीटनेस, कॉन्टेक्स्ट अवेयरनेस और कॉग्निटिव टॉलरंस। री का कहना है कि यह असिस्टेंट लोगों के हिसाब से ढलेगा न कि लोगों को इसके हिसाब से ढलना होगा। री ने बताया कि कंप्लीटनेस का मतलब हुआ कि Bixby उन सभी कामों को वॉइस कमांड्स के जरिए कर सकता है, जिन्हें यूजर टच के जरिए कर सकता है। कॉन्टेक्स्ट अवेयरनेस का मतलब है कि किन परिस्थितियों में आप क्या करना चाहते हैं, Bixby इसका अंदाजा लगा लेगा। इसी तरह कॉग्निटिव टॉलरंस के जरिए यह यूजर की अधूरी कमांड्स को भी समझ लेगा और जहां इसे समझ नहीं आएगा, यह और जानकारी देने को कहेगा। सैमसंग के अपकमिंग स्मार्टफोन्स Galaxy S8 और S8+ नए Bixby असिस्टेंट से लैस होंगे। कुछ प्री-इंस्टॉल्ड ऐप्स बिक्स्बी इनेबल्ड होंगे। वक्त के साथ इस तरह के ऐप्स और बढ़ाए जाएंगे। री ने बताया कि कंपनी का प्लान है कि एक टूल जारी किया जाए ताकि डिवेलपर्स अपने ऐप्स को Bixby के अनुरूप बना सकें। सैमसंग Bixby की शुरुआत स्मार्टफोन्स से कर रही है मगर इसका इरादा भविष्य में एसी और टीवी को भी इससे कंट्रोल करने का है। इंटरनेट कनेक्टेड डिवाइसेज को Bixby वॉइस असिस्टेंट की मदद से कंट्रोल किया जा सकेगा।
कोलकाता वोडाफोन इंडिया और आइडिया सेल्युलर ने 2500 मेगाहर्ट्ज बैंड में 4जी एयरवेव्स पर कुछ उसी तरह बड़ा दांव लगा दिया है, जिस तरह छह साल पहले भारती एयरटेल ने 2300 मेगाहर्ट्ज स्पेक्ट्रम पर जोर दिया था। एक्सपर्ट्स ने कहा कि वोडाफोन और आइडिया ने चीन में 2500 मेगाहर्ट्ज बैंड में तेजी से उभर रहे डिवाइसेज इकोसिस्टम और इन एयरवेव्स की अपेक्षाकृत कम कीमतों को देखते हुए यह कदम उठाया है। आइडिया की लीडरशिप ने हाल में एनालिस्ट्स से कहा भी था कि 2300 मेगाहर्ट्ज बैंड में इकोसिस्टम चूंकि ऐतिहासिक रूप से चीन में बड़े पैमाने पर अपनाए जाने के बाद डिवेलप हुआ है, लिहाजा 2500 मेगाहर्ट्ज बैंड में भी इसी तरह की गतिविधि की उम्मीद की जा रही है। चीन ने पहले ही इस बैंड को एलोकेट कर दिया है। आइडिया के मैनेजमेंट ने हाल में कहा था कि इकोसिस्टम के मैच्योर होने के साथ अगले दो से पांच वर्षों में इस 4जी बैंड में सेवाएं शुरू की जाएंगी। ब्रोकरेज हाउसेज का अनुमान है कि 2500 मेगाहर्ट्ज बैंड में डिवाइसेज इकोसिस्टम इंडिया में अपेक्षाकृत तेजी से डिवेलप होगा क्योंकि वोडाफोन और आइडिया इनमें निवेश कर रही हैं। देश में दूसरे नंबर की टेलीकॉम कंपनी वोडाफोन इंडिया ने स्पेक्ट्रम नीलामी में जो 20,280 करोड़ रुपये खर्च किए हैं, उसका लगभग आधा हिस्सा 15 सर्किलों में 2500 मेगाहर्ट्ज बैंड में 4जी एयरवेव्स की मद में गया है। वहीं तीसरे नंबर की कंपनी आइडिया ने 16 सर्किलों में इस पर 2,520.80 करोड़ रुपये खर्च किए हैं। दोनों ने रिलायंस जियो इंफोकॉम और एयरटेल से मुकाबला करने के लिए ऐसा किया है, जिनके पास पहले ही पूरे देश में 4जी स्पेक्ट्रम है। एक्सपर्ट्स ने कहा कि वोडाफोन और आइडिया ने 4जी स्पेक्ट्रम बैंड पर दांव लगाया है, जिसमें अभी इंडिया में कोई डिवाइस इकोसिस्टम नहीं है। उन्होंने कहा कि इन कंपनियों का यह कदम 2010 में जियो और एयरटेल के कदम की तरह है, जिन्होंने अनटेस्टेड 2300 मेगाहर्ट्ज बैंड के लिए बोलियां लगाई थीं और उन पर इसके लिए सवाल उठे थे। हालांकि 2300 मेगाहर्ट्ज पिछले ऑक्शन में डेटा सर्विसेज के लिए एक अहम 4जी बैंड के रूप में उभरा था। सिटी रिसर्च को उम्मीद है कि चीन में कंपनियों को 4जी एयरवेव्स के हालिया एलोकेशन के साथ वोडाफोन और आइडिया के ताजा कदम से 2500 मेगाहर्ट्ज बैंड से जुड़े 'इकोसिस्टम डिवेलपमेंट में तेजी' आएगी। एनालिस्ट्स ने कहा कि जियो और एयरटेल ने इस बार 2300 मेगाहर्ट्ज की अतिरिक्त खरीद की है और इसके चलते भी वोडाफोन और आइडिया को ज्यादा अफोर्डेबल, लेकिन कम विकसित 2500 मेगाहर्ट्ज बैंड को टारगेट करने के लिए मजबूर किया ताकि कीमतें बढ़ाए बिना ज्यादा स्पेक्ट्रम हासिल किया जा सके। ब्रोकरेज इडलवाइज ने कहा कि कैपेसिटी स्पेक्ट्रम की खरीदारी वोडाफोन और आइडिया के लिए जरूरी थी ताकि वे लीडरशिप सर्किलों में होड़ में बनी रह सकें।
वॉशिंगटन सैमसंग गैलेक्सी नोट 7 स्मार्टफोनों में आग लगने की रिपोर्ट्स के मद्देनजर अमेरिका में परिवहन विभाग ने एक आपातकालीन आदेश जारी करके विमानों में ये र्स्माटफोन ले जाने पर प्रतिबंध लगा दिया है। यात्री एवं चालक दल के सदस्यों पर विमान में सैमसंग गैलेक्सी नोट 7 स्मार्टफोन ले जाने को लेकर प्रतिबंध लगाने संबंधी आदेश कल जारी किया गया था जो आज दोपहर ईडीटी से लागू होगा। आदेश में कहा गया है कि अमेरिका के भीतर या देश में आने वाले या देश से जाने वाले विमानों में ये फोन नहीं ले जाए जा सकेंगे और न ही उन्हें विमानों में ले जाए जाने वाले बैगों में पैक किया जा सकेगा। विभाग ने कहा कि इन फोनों के साथ यात्रा करने की कोशिश करने वाले यात्रियों से फोन जब्त कर लिए जाएंगे और उन पर जुर्माना भी लगाया जा सकता है। सैमसंग ने बैटरी के निर्माण में खामी का हवाला देते हुए 25 लाख स्मार्टफोन वापस ले लिए थे। दक्षिण कोरियाई कंपनी ने इस फोन को अगस्त में जारी किए जाने के दो महीने से भी कम समय में इस सप्ताह की शुरुआत में इस उत्पाद को रोक दिया। परिवहन मंत्री एंटनी फॉक्स ने कहा, ‘हम यह बात समझते हैं कि विमान में इन फोनों को ले जाने पर प्रतिबंध लगाने से कुछ यात्रियों को असुविधा होगी लेकिन विमान में सवार यात्रियों की सुरक्षा प्राथमिकता होनी चाहिए।’उन्होंने कहा, ‘हम यह अतिरिक्त कदम इसलिए उठा रहे हैं क्योंकि विमान में आग लगने की एक भी घटना होने से विमान में सवार लोगों की जान जाने और उन्हें गंभीर चोट लगने का बहुत खतरा है।’ सैमसंग ने एक बयान में कहा कि वह ग्राहकों को प्रतिबंध के बारे में जानकारी देने के लिए विभाग के साथ मिलकर काम कर रहा है। कंपनी ने नोट 7 के ग्राहकों से भी अपील की कि वे अपने फोन सेवा प्रदाता एवं खुदरा स्टोर में जाकर अपने फोन के पैसे वापस ले लें या अपने फोन बदल लें। नोट 7 एकमात्र ऐसा गैजेट नहीं है जिसमें लिथियम-बैटरी समस्याओं के कारण आग लगने की घटनाएं हुई हैं। इन बैटरियों संबंधी समस्या की वजह से लैपटॉप से लेकर टेस्ला कारें एवं बोईंग का 787 जेटलाइनर भी प्रभावित हुए हैं।
नई दिल्‍ली 251 रुपये में दुनिया का सबसे सस्‍ता स्‍मार्टफोन 'फ्रीडम 251' देने का दावा करने वाली कंपनी रिंगिंग बेल्‍स अगर ऐसा करने में नाकाम रहती है तो उसके खिलाफ कार्रवाई की जा सकती है। टेलिकॉम मिनिस्टर रविशंकर प्रसाद ने ऐसा कहा है। उन्‍होंने कहा कि सरकार रिंगिंग बेल्‍स की निगरानी कर रही है और अगर कंपनी हैंडसेट को लाने में विफल रहती है तो उसके खिलाफ कार्रवाई की जाएगी। प्रसाद ने कहा कि वह इस बात का पता लगा रहे हैं कि क्या रिंगिंग बेल्‍स इतनी तैयार है कि वह 251 रुपये का फोन ला सकती है। कंपनी से यह भी पूछा गया है कि उनके पास बीआईएस प्रमाणपत्र है या नहीं। टेरर रोकने में मदद करे टि्वटर: प्रसाद ने कहा कि ट्विटर व अन्य सोशल मीडिया कंपनियों को यह सुनिश्चित करना होगा कि लोग टेरर को बढ़ावा देने के लिए उनका दुरुपयोग नहीं कर सकें। ट्विटर के ग्लोबल हेड कोलिन रोवेल ने सोमवार को उनसे मुलाकात की। इस दौरान प्रसाद ने क्रोवेल के साथ सोशल मीडिया के इस्तेमाल, सुरक्षा व प्राइवेसी से जुड़े मुद्दे उठाए। बैठक के बाद प्रसाद ने कहा कि उन्होंने ट्विटर के ग्लोबल हेड के सामने मुद्दा उठाया कि वे सोशल मीडिया का खुलकर स्वागत करते हैं, लेकिन ट्विटर को भी यह सुनिश्चित करना होगा कि इसका यूज टेरर व रेडिकल कामों के लिए नहीं हो। उन्होंने कहा कि क्रोवेल ने इस समस्या को स्वीकार किया है और इसी कारण एक लाख से अधिक कंटेट को हटाने की बात कही। मीटिंग में जम्मू को पाकिस्तान के हिस्से के रूप में दिखाए जाने का मुद्दा भी उठा।
जोपो ने भारत में अपना नया स्मार्टफोन कलर C3 लॉन्च किया है। जानें, क्या खास है इसमें और क्या कीमत रखी गई है इसकी: जोपो कलर C3 में 5 इंच का HD डिस्प्ले है, जिसपर 2.5D कर्व्ड ग्लास लगा है। मीडियाटेक MT6737 क्वॉड-कोर प्रोसेसर के साथ इसमें 2 जीबी रैम लगाई गई है। इंटरनल मेमरी 16 जीबी है, जिसे माइक्रोएसडी कार्ड से बढ़ा सकते हैं। इस स्मार्टफोन का बैक कैमरा 8 मेगापिक्सल और फ्रंट कैमरा 5 मेगापिक्सल है। दोनों कैमरों के साथ LED फ्लैश दी गई है। कंपनी ने इस फोन 9,599 रुपये में लॉन्च किया गया है। इसे रोज गोल्ड, शैंपेन, मरीन ब्लू, क्लासिक ब्लैक और सिल्वर कलर में उतारा गया है। खास बात यह है कि इसमें मल्टीपल अकाउंट्स का फीचर है। यानी यूजर्स एक ही फोन पर कई सारे फेसबुक और वॉट्सऐप अकाउंट एकसाथ यूज करते हैं। एक अन्य फीचर 'फ्लोटिंग विडियो' का है, जिसमें यूजर अन्य ऐप्स इस्तेमाल करने के दौरान फ्लोट हो रहा विडियो देख सकते हैं। इसके अलावा इसमें पहले से ही बारकोड और QR कोड स्कैनर ऐप डाला गया है।
गूगल ट्रांसलेट ने पिछले साल नवंबर में न्यूरल मशीन ट्रांसलेशन पेश किया था। उस वक्त यह सिर्फ 8 भाषाओं के लिए उपलब्ध था मगर अब गूगल ने बेहतर ट्रांसलेशन करने वाले इस सिस्टम को हिंदी, रूसी और वियतनामी भाषाओं के लिए जारी किया है। यानी अब गूगल इन भाषाओं के लिए ट्रांसलेशन के लिए अपने ट्रांसलेट ऐप और ट्रांसलेशन टूल में बैक एंड पर इस सिस्टम को इस्तेमाल करेगा। गूगल ने बताया है कि न्यूरल मशीन ट्रांसलेशन में एक-एक शब्द का ट्रांसलेशन करने के बजाय पूरे वाक्य को समझकर उसका ट्रांसलेशन किया जाता है। इससे पहले किए जाने वाले ट्रांसलेशन में बहुत बुनियादी वाक्य ही ट्रांसलेट हो पाते थे और कई बार उनका भी अर्थ बदल जाता था। मगर न्यूरल मशीन ट्रांसलेशन पहले वाले टूल से बेहतर अनुवाद करेगा। गूगल ने अपने ब्लॉग में लिखा है, 'न्यूरल ट्रांसलेशन हमारी पिछली टेक्नॉलजी से बहुत अच्छा है। ऐसा इसलिए क्योंकि वाक्य के हिस्सों को ट्रांसलेट करने के बजाय इसमें पूरे वाक्य का अनुवाद किया जाता है। इससे ट्रांसलेशन ज्यादा सटीक हो जाता है। यह वैसे ही रूप में होता है जैसे लोग बात कहते हैं।' जल्द ही सभी iOS और ऐंड्रॉयड यूजर्स के गूगल ट्रांसलेट ऐप्स को अपडेट मिल जाएगा। यह फीचर translate.google.com, गूगल सर्च और गूगल ऐप पर भी ऐक्सेस किया जा सकता है। गूगल का कहना है कि आने वाले दिनों में अन्य भाषाओं के लिए भी न्यूरल मशीन ट्रांसलेशन लाया जाएगा। इंग्लिश में पढ़ें: Google now uses neural translation for phrases in Hindi and other languages
रवि शर्मा आसुस ने पिछले साल अपने पहले स्मार्टफोन जेनफोन 5 से इंडस्ट्री को चौंका दिया था। इस फोन को फर्स्ट जेनरेशन के मोटो जी के खिलाफ उतारा गया था और इसमें बेहतर रैम और कैमरा था। हालांकि, इसकी तमाम खूबियों के बावजूद इसकी बैटरी लाइफ इसके ताबूत का कील बन गई और ऐंड्रॉयड 4.4 किटकैट लाने का दावा अब तक भी पूरा होता नजर नहीं आ रहा है। लेकिन इस सब के बावजूद यह एक अच्छा फोन है और फिलहाल 7,999 रु में बिक रहा है। अब आसुस ने जेनफोन 5 के फॉलो अप के साथ वापसी की है और एक नहीं तीन-तीन वेरियंट्स लेकर आया है। इस सीरीज में टॉप मॉडल है जेनफोन 2 (ZE551ML) जिसमें 4 जीबी रैम है। यह पहला स्मार्टफोन है जो इतनी मेमरी के साथ आ रहा है। आपकी उम्मीद के मुताबिक ही, यह ड्यूल चैनल रैम मल्टिटास्किंग और गेमिंग को बेहद स्मूथ बना देगा और आपको इस फोन में न कभी लैग दिखेगा न ही यह कहीं अटकेगा। हालांकि, भारत में यह फोन पेश कर दिया गया है, लेकिन इसकी कीमत का खुलासा फिलहाल नहीं किया गया है। विदेशी बाजारों में इसकी कीमत 395 डॉलर रखी गई है। यानी इसकी कीमत लगभग 25,000 रुपये हो सकती है (टैक्स आदि मिलाकर भी यह 30,000 से नीचे ही रहेगी)। हमने इस फोन का रिव्यू किया और देखा कि क्या यह वनप्लस वन, वावे ऑनर 6 प्लस, मोटो एक्स और ओपो फाइंड 7 जैसे फोन्स के सामने खड़ा हो पाएगा? डिजाइन आसुस ने जेनफोन 5 के डिजाइन को ही बरकरार रखा है। इसलिए आपको वही कर्व्ड बैक, प्लास्टिक बॉडी और मेटल चिन दिखाई देगी, लेकिन कुछ छोटे-मोटे बदलाव भी दिखेंगे। सबसे पहले, बात करें प्लास्टिक बैक पैनल की, तो इसपर ब्रश्ड मटैलिक फिनिश है। इस बार वॉल्यूम रॉकर की को भी पीछे रखा गया है, जैसे एलजी की टॉप एंड जी सीरीज में है। हमें बैक पर वॉल्यूम रॉकर कीज़ न तो एलजी के फोन्स में पसंद आई थीं, न ही जेनफोन 2 में। इस स्मार्टफोन की एज पतली हैं, इसलिए आपकी उंगलियां कभी-कभी स्क्रीन के आसपास के बेजल्स पर पहुंच सकती हैं (अगर आपके हाथ बड़े हैं तो टचस्क्रीन पर भी)। बैक केसिंग रिमूवेबल है, लेकिन बैटरी को नहीं निकाला जा सकता। फ्लैप के नीचे ड्यूल माइक्रो-सिम स्लॉट्स हैं और एक माइक्रोएसडी कार्ड स्लॉट भी हैं। मटैलिक पावर बटन इस फोन के टॉप पर दिया गया है, जिसके साथ 3.5mm जैक और माइक भी है। हमें पावर बटन थोड़ा कड़क लगा और कई बार स्क्रीन ऑफ करने के लिए इसे दो से तीन बार दबाना पड़ा। फ्रंट पैनल पर सेल्फी कैमरा, गोरिल्ला ग्लास 3 से कवर्ड 5.5 इंची स्क्रीन और सॉफ्ट टच कीज़ हैं। सॉफ्ट टच कीज़ बैकलिट नहीं हैं इसलिए रात में फोन यूज करने में थोड़ी दिक्कत हो सकती है। स्क्रीन के नीचे की मटैलिक चिन पर कॉन्सेंट्रिक सेमी-सर्कल हैं जैसे जेनफोन 5 में थे, लेकिन इस बार वे काफी धुंधले दिख रहे हैं और आपको तभी महसूस होंगे जब आप मटैलिक सर्फेस पर अपनी उंगली रब करेंगे। आसुस ने जेनफोन 2 का ओवरऑल अपीयरेंस नहीं बदला है, और बेसिक एलिमेंट्स को बरकरार रखते हुए लुक को ज्यादा प्रीमियम फील देने की कोशिश की है। डिस्प्ले नए जेनफोन 2 में 5.5 इंची फुल HD स्क्रीन है जो ज्यादा बड़ी है और जेनफोन 5 के 5 इंची HD पैनल से ज्यादा पिक्सल रिच है। हमारे मुताबिक डिस्प्ले थोड़ा डिम है, लेकिन इसे डायरेक्ट सनलाइट में इस्तेमाल किया जा सकता है अगर मैक्सिमम ब्राइटनेस हो तो। डिस्प्ले पैनल पर वार्म और थोड़े से ओवरसैच्युरेटेड कलर्स हैं लेकिन आप सेटिंग्स में जाकर अपने हिसाब से कलर टे्म्प्रेचर अजस्ट कर सकते हैं। आपको बैलैंस, रीडिंग, विविड और कस्टम मोड्स मिलते हैं और आखिरी ऑप्शन में जाकर आप अपने सैच्युरेशन लेवल सेट कर सकते हैं। जेनफोन 2 की स्क्रीन काफी अच्छे व्यूइंग ऐंग्ल्स ऑफर करती है। इसलिए इस स्मार्टफोन पर बिना कलर लॉस के दो व्यक्ति आराम से विडियोज़ देख सकते हैं। हार्डवेयर आसुस जेनफोन 2 में इंटेल का क्वाड-कोर 2.3 गीगाहर्त्ज ऐटम Z3580 प्रोसेसर, पावरVR G6430 ग्रैफिक्स चिप और 4GB रैम है। हमें रिव्यू के लिए जो युनिट मिली, उसमें 32 जीबी इंटरनल स्टोरेज है और माइक्रोएसडी कार्ड स्लॉट है जो 64 जीबी तक के माइक्रोएसडी कार्ड्स को सपोर्ट करता है। इसमें आपको 13 मेगापिक्सल प्राइमरी कैमरा और टू-टोन ड्यूल LED फ्लैश है साथ में फ्रंट पर 5 मेगापिक्सल सेल्फी कैमरा भी है। यह ड्यूल-सिम स्मार्टफोन पहले सिम स्लॉट में 2G, 3G और 4G नेटवर्क्स को सपोर्ट करता है, जबकि सेकंड सिम में सिर्फ 2G नेटवर्क्स ही सपोर्टेड हैं। इसमें वाई-फाई, ब्लूटूथ 4.0, माइक्रोयूएसबी 2.0 और NFC कनेक्टिविटी ऑप्शन्स हैं। जेनफोन रेंज में बैटरी कपैसिटी में काफी बड़ा जम्प लिया गया है। जेनफोन 5 में दी गई 2110mAh की बैटरी के बाद जेनफोन 2 में अब सीधे 3000mAh बैटरी दी गई है। सॉफ्टवेयर जेन यूजर इंटरफेस ने हमें काफी सरप्राइड किया। आसुस का कस्टम ऐंड्रॉयड बेस्ड यूजर इंटरफेस क्रिएट करने का यह पहला अटेम्प्ट है। जेनफोन 2 में इसी जेन यूजर इंटरफेस का अपडेटेड वर्शन है जो ऐंड्रॉयड 5.0 (लॉलीपॉप) पर बेस्ड है। आपको कस्टम स्किन में मटीरियल डिजाइन का प्रभाव ढूंढने के लिए कड़ी मेहनत करनी होगी, क्योंकि यह सिर्फ नोटिफिकेशन्स, टॉगल्स और ऐनिमेशन्स में ही नजर आता है। हालांकि, अगर आप सेटिंग्स में जाकर ढूंढें, तो आप स्टैंडर्ड ऐंड्रॉयड लॉलीपॉप फीचर्स, जैसे मल्टिपल यूजर प्रोफाइल्स आदि देख पाएंगे। जेन यूजर इंटरफेस पर हमने जेनफोन 5 के रिव्यू में काफी डीटेल में बात की है, आइए अब इसके नए फीचर्स के बारे में बात करें। डिस्प्ले बंद होने के बावजूद भी नोकिया ग्लांस स्क्रीन की तरह जेनफोन 2 की IPS स्क्रीन लो पावर मोड में भी टाइम और डेट डिस्प्ले करती है। हालांकि, यह नोटिफिकेशन आइकन्स नहीं दिखाती। स्क्रीन पर डबल टैप करने से फोन ऑन हो जाता है। मल्टि-टास्किंग मेन्यु में आपको एक पिन बटन दिखेगा जिसके जरिये आप स्क्रीन पर कोई ऐप पिन कर सकते हैं। आप उस ऐप में नेविगेट कर सकते हैं, लेकिन तब तक दूसरा कोई ऐप नहीं खोल सकते जब तक आप पिन किये गए ऐप को अन-पिन न कर सकें। इन जेस्चर्स से आप सीधे लॉकस्क्रीन से ऐप्स खोल सकते हैं ऐंड्रॉयड लॉलीपॉप में मौजूद मल्टिपल यूजर प्रोफाइल सपोर्ट के अलावा जेन यूजर इंटरफेस किड्स मोड (एक स्टैंडअलोन ऐप के जरिये) और एक बेसिक मोड प्रोवाइड करवाता है। बेसिक मोड में सिर्फ कॉल्स और टेक्स्ट मेसेजिंग जैसे बेसिक ऐप्स दिखते हैं। जेनफोन 2 में गूगल ऐप्स के सामान्य ऐप्स के साथ-साथ 27 आसुस और थर्ड पार्टी ऐप्स भी प्री-इंस्टॉल्ड हैं। इस स्मार्टफोन से प्री-इंस्टॉल्ड ऐप्स को डिलीट नहीं किया जा सकता, लेकिन इन्हें आप डिसेबल कर सकते हैं। आप यह भी चुन सकते हैं कि स्मार्टफोन को री-स्टार्ट करने पर वे कौन-से ऐप्स हैं जिन्हें ऑटोमैटिकली रन करने से ब्लॉक कर दिया जाए। परफॉर्मेंस इंटेल पावर्ड आसुस जेनफोन 2 आश्चर्यजनक रूप से फास्ट नहीं है, न ही इसमें बहकाने वाले यूजर इंटरफेस ऐनिमेशन्स हैं जो हमने दूसरे मॉडल्स में देखे हैं। कुलमिलाकर यह एक काफी अच्छा फोन है जो लगातार अच्छा परफॉर्म करता है और बिना किसी लैग या रुकावट के चलता है। बल्कि, हमें कभी भी ऐसा महसूस नहीं हुआ कि फोन टास्क के दौरान स्लो हुआ हो। गेमिंग में इस फोन की रैम झंडे गाढ़ती है। हमने इसपर रियल रेसिंग 3 करीब 1 घंटे तक खेली और पूरे वक्त में एक बार भी परफॉर्मेंस डिप नहीं हुई। जेनफोन 2, घंटे भर गेम खेलने के बाद दूसरे स्मार्टफोन्स की तरह हीट-अप हो गया। यह गेम परफॉर्मेंस टेस्टिंग के दौरान हुआ। आसुस जेनफोन सीरीज की बैटरी प्रॉब्लम को फिक्स करने में नाकामयाब रहा है। हमने पहले भी जेनफोन 5 की कमजोर बैटरी के मुद्दे पर रोशनी डाली थी और यही शिकायत हमें जेनफोन 2 से भी रही। फोन की 3000mAh बैटरी सिर्फ एक ही दिन चलत है। ऐसा इसलिए, क्योंकि इसमें इंटेल चिपसेट लगा है। हालांकि, आप मॉडरेट यूज के साथ इस फोन को बिना चार्जर के लिए दौड़े एक दिन चला सकते हैं। अगर आप हेवी यूजर हैं दिन की शुरुआत सुबह 8 बजे फुल बैटरी से करते हैं, तो शाम 4 बजे तक आपको चार्जर ढूंढना पड़ेगा। गेमिंग से बैटरी पर काफी असर पड़ता है। एक घंटे का गेमिंग सेशन बैटरी को 20% डाउन कर देता है। आसुस ने इसमें पावर सेविंग मोड दिया है जो जेनफोन 2 की बैटरी कंजर्व करने में कुछ हद तक मदद तो करता है, लेकिन पावर यूजर्स को इसका कोई फायदा नहीं। इसके अलावा एक अल्ट्रा लो पावर मोड है जिसका इस्तेमाल आप कुछ एक्स्ट्रा घंटों की बैटरी लाइफ हासिल करने के लिए कर सकते हैं जब बैटरी 15% से कम हो जाए। बतौर एक मल्टिमीडिया डिवाइस, जेनफोन 2 अच्छा है, हालांकि ऑडियो थोड़ा और लाउड होता तो अच्छा रहता। प्राइमरी स्पीकर्स अच्छी साउंड क्वॉलिटी ऑफर करते हैं लेकिन लाउड म्यूजिक पर ढेर हो जाते हैं। स्मार्टफोन सभी विडियो फॉर्मैट्स प्ले कर सकता है जिसके लिए इसमें एक अच्छा थर्ड-पार्टी ऐप MX प्लेयर प्रो है। कैमरा आसुस कैमरा ऐप अब तक मिली सभी खुशखबरियों में से एक है, यूजर फ्रेंडली है और शूटिंग मोड्स से फुल है। नीचे उन सभी शूटिंग मोड्स का स्क्रीनशॉट है जिनका इस्तेमाल आप इस स्मार्टफोन में कर सकते हैं। इसके 13 मेगापिक्सल प्राइमरी कैमरे से हमने जितनी फोटो लीं, उनमें से सीधी धूप में ली गई फोटोज़ अच्छी आईं, हालांकि कुछ ओवरएक्सपोज़्ड थीं। इन तस्वीरों में लिए गए सब्जेक्ट्स अच्छे दिख रहे थे, लेकिन आसपास के इलाके कभी-कभी ओवरएक्स्पोज्ड लगे। हमने यह भी देखा कि कलर्स थोड़े-थोड़े ब्लीड कर रहे थे। बेहतर शॉट्स के लिए आप HDR मोड का इस्तेमाल कर सकते हैं। दूसरे कैमरे की कमी के बावजूद आसुस जेनफोन 2 का फील्ड ऑफ डेप्थ मोड वावे ऑनर 6 प्लस जितना ही अच्छा है। लो लाइट इमेज में पिक्सलमास्टर टेक्नॉलजी के चलते नॉइज़ कम है, लेकिन प्रोसेसिंग के कारण वे थोड़ी ग्लेज़्ड दिखती हैं। सेल्फी कैमरे में वाइड ऐंगल लेंस है जिससे आप बड़े एरिया वाली सेल्फी ले सकते हैं। जेनफोन 2 में ब्यूटी मोड भी है जो आपकी सेल्फीज़ में चेहरे पर से मार्क्स औ ब्लेमिश हटा देगा। नतीजा आसुस जेनफोन 2 एक बहुत ही बढ़िया स्मार्टफोन है, हालांकि इसकी बैटरी लाइफ सिर्फ 1 दिन की है। अगर इसकी कीमत 25000 रु के करीब हो, तो किसी भी खरीदार के लिए यह आसान चॉइस होगी। वावे ऑनर 6 प्लस, मोटो एक्स (जेन 2) और ओपो फाइंड 7 के ऊपर आप इस फोन को चुन सकते हैं। यह एक मिडरेंज स्मार्टफोन है लेकिन फ्लैगशिप स्मार्टफोन्स के बराबर ही परफॉर्म करता है। 4जीबी रैम मोबाइल डिवाइसेज पर पूरी तरह यूटिलाइज अभी नहीं हो पा रही है। लेकिन 64 बिट सीपीयू के लिए डिजाइन्ड ऐप्स आने को तैयार हैं। ऐसे में आसुस जेनफोन 2 एक फ्यूचर-रेडी स्मार्टफोन है जो काफी लंबे वक्त तक काम आएगा। खूबियां बढ़िया रैम कन्सिस्टेंट परफॉर्मेंस हाई रिजॉल्यूशन कमियां एफएम रेडियो नहीं है गेम्स के दौरान हीट अप होता है बैटरी कमजोर है
जापान की स्मार्टफोन कंपनी सोनी ने अपना नया स्मार्टफोन Sony Xperia XZs भारत में लॉन्च कर दिया है। इस स्मार्टफोन को कंपनी ने MWC 2017 में Xperia XZ Premium, Xperia XA1 और Xperia XA1 Ultra के साथ पेश किया था। इस स्मार्टफोन में 19 मेगापिक्सल का मोशन आई कैमरा लगा है जो सुपर स्लो मोशन विडियो बना सकता है। जानें, क्या हैं इसके अन्य फीचर्स और किस दाम पर लॉन्च किया गया है इसे: तस्वीरों में: देखें, कैसा है Sony Xperia XZs Sony Xperia XZs कंपनी के स्मार्टफोन Xperia XZ का छोटा वेरियंट है। इसमें 5.2 इंच का फुल HD ट्राइलूमिनस डिस्प्ले लगा है, जिसका रेजलूशन 1080x1920 पिक्सल्स है। ऐंड्रॉयड 7.0 नॉगट पर रन करने वाले इस स्मार्टफोन में क्वॉलकॉम स्नैपड्रैगन 820 प्रोसेसर के साथ Adreno 510 जीपीयू और 4 जीबी रैम लगाई गई है। स्मार्टफोन की इंटरनल मेमरी 64 जीबी है और इसमें 256 जीबी तक का माइक्रोएसडी कार्ड लगाया जा सकता है। स्मार्टफोन के 19 मेगापिक्सल मोशन आई कैमरे में 1/ 2.3 इंच Exmor RS मेमरी स्टैक्ड सेंसर के साथ Mobile BIONZ सेंसर लगााय गया है। इसमें प्रीडिक्टिव हाइब्रिड ऑटोफोकस है। इसकी मदद से यह 960fps सुपर स्लो वीडियो बना सकता है। फ्रंट कैमरा 13 मेगापिक्सल है। इसमें 22mm वाइड-ऐंगल लेंस लगा है जिसका अपर्चर f/2.0 है और SteadyShot 5-axis स्टेबलाइजेशन है। MWC में तो इसका सिंगल सिम वेरियंट शोकेस किया गया था मगर भारत में लॉन्च किया गया स्मार्टफोन ड्यूल-सिम सपॉर्ट करता है। सोनी एक्सपीरिया XZs को डस्ट और वॉटर रेजिस्टंस के लिए IP65/68 रेटिंग भी मिली है। इस स्मार्टफोन की बैटरी 2900 mAh है। इसमें हाइब्रिड चार्जिंग का फीचर है। यह Qnovo अडैप्टिव चार्जिंग और Quick Charge 3.0 को सपॉर्ट करता है। 146x72x8.1 mm डायमेंशंस वाले इस स्मार्टफोन का वजन 161 ग्राम है। कनेक्टिविटी की बात करें तो यह 4G, वाई-फाई ब्लूटूथ, एनएफसी, जीपीएस और यूएसबी टाइप-सी सपॉर्ट करता है। इसमें मैग्नेटोमीटर, ऐंबियंट लाइट सेंसर, ऐक्सलरोमीटर, जायरोस्कोप और प्रॉक्सिमिटी सेंसर भी हैं। कंपनी ने इसे 51,990 रुपये में लॉन्च किया है मगर इसे 49,990 रुपये में खरीदा जा सकेगा। यह 11 अप्रैल से फ्लिपकार्ट और ऑफलाइन स्टोर्स से खरीदा जा सकेगा। इसे आइस ब्लू, वॉर्म सिल्वर और ब्लैक कल वेरियंट्स में उतारा गया है। मंगलवार (4 अप्रैल) को इसे प्री-बुक करवाने वालों को कंपनी 4,990 रुपये का Sony XB-10 वायरलेस स्पीकर भी देगी।
रवि शर्मा भारत के स्मार्टफोन बाजार में आसुस ने उतरते ही 5 स्मार्टफोन एक साथ लॉन्च कर दिए। इसमें आसुस ज़ेनफोन 5 की पोजिशन सबसे अच्छी है। 10 हजार रुपए के बेस मॉडल में यह 5 इंच एचडी स्क्रीन, ऐंड्रॉयड 4.3 और 2 जीबी रैम दे रहा है। हालांकि इसमें इंटेल प्रोसेसर है, जबकि इस वक्त के ज्यादा ऐंड्रॉयड फोन्स में क्वॉलकॉम या मीडियाटेक प्रोसेसर हैं। क्या आपको यह फोन खरीदना चाहिए या 4000 रुपए और खर्च करके श्याओमी Mi 3 खरीदना चाहिए? कुछ ऐसे ही सवालों के जवाब खोजते हैं आसुस ज़ेनफोन 5 के इस रिव्यू में... डिजाइन और डिस्प्ले आसुस ज़ेनफोन 5 का लुक सादा सा है। कंपनी ने इसमें हल्के से मेटल के साथ ज्यादातर प्लास्टिक का इस्तेमाल किया है। हालांकि प्लास्टिक घटिया क्वॉलिटी की नहीं है और यह मैट फिनिश लिए हुए है, जो छूने पर अच्छी लगती है। सामने की तरफ स्क्रीन के ठीक नीचे मेटल की एक पट्टी है। इससे इसका डिजाइन थोड़ा बेहतर लगता है। आसुस इसी तरह मेटल की पट्टी अपने लैपटॉप में भी इस्तेमाल करती है। ज़ेनफोन 5 का बैक पैनल आसानी से निकाला जा सकता है। बैक पैनल कर्व लिए हुए है, जिसकी वजह से इसे एक या दो हाथ से पकड़े रहना आसान हो जाता है। यह स्मार्टफोन थोड़ा बड़ा है, जिससे इसे एक हाथ से ऑपरेट करना थोड़ा मुश्किल है। 145 ग्राम वजन के साथ यह थोड़ा भारी भी है, लेकिन यह सॉलिड फील देता है। इस फोन में जो एक चीज हमें पसंद नहीं आई, वह है इसके चौड़े किनारे। इससे यह गैरजरूरी ढंग से बड़ा हो गया है। यह स्मार्टफोन सैमसंग गैलक्सी S4 की तर्ज पर बहुत कॉम्पैक्ट हो सकता था, लेकिन सभी तरफ इसके चौड़े किनारों ने इसे बहुत बड़ा बना दिया है। होम, बैक और टास्क स्विचर बटन स्क्रीन पर नहीं दिए गए हैं, इससे भी इसका साइज बढ़ा है। आसुस ज़ेनफोन 5 में 720p रेजॉलूशन वाला 5 इंच का डिस्प्ले है। स्क्रीन का कलर रीप्रॉडक्शन संतुलित है। यह ज्यादातर सटीक और संतुलित रंग दिखाता है। आईपीएस पैनल होने की वजह से इसके व्यूइंग ऐंगल्स भी अच्छे हैं, जिसकी वजह से साइड से देखने पर भी इसके कलर्स ठीक दिखते हैं। इस पर पिक्सलेशन भी नहीं दिखता है। हार्डवेयर आसुस ज़ेनफोन 5 में अच्छा-खासा हार्डवेयर लगा है। इसमें 1.6 गीगाहर्त्ज इंटेल ऐटम Z2560 ड्यूल-कोर प्रोसेसर है। यह हाइपरथ्रेडिंग टेक्नॉलजी से लैस है यानी कई काम एक साथ होने पर यह क्वॉड-कोर प्रोसेसर जैसा काम कर सकता है। भारत में ज़ेनफोन 5 में 2 जीबी रैम, 8 जीबी/16 जीबी इंटरनल स्टॉरेज और 64 जीबी तक माइक्रो-एसडी कार्ड सपॉर्ट है। कनेक्टिविटी ऑप्शंस में 2G, 3G, वाई-फाई, ब्लूटूथ 4.0 और माइक्रो-यूएसबी 2.0 शामिल हैं। इस स्मार्टफोन में पीछे की तरफ एलईडी फ्लैश के साथ 8 मेगापिक्सल कैमरा है। 2 मेगापिक्सल का फ्रंट कैमरा है। 2110mAh की बैटरी है। इसके 8 जीबी वाले मॉडल की कीमत 9999 रुपए है और 16 जीबी वाले मॉडल की कीमत 12999 रुपए है। सॉफ्टवेयर सॉफ्टवेयर का पार्ट आसुस ज़ेनफोन 5 की एक और खासियत है। ऐंड्रॉयड स्मार्टफोन बनाने वाली कंपनियां कस्टमाइज़्ड सॉफ्टवेयर देकर खुद को अलग दिखाने की कोशिश करती हैं, लेकिन ज्यादातर ठीक काम नहीं कर पातीं और फोन का सॉफ्टवेयर बहुत व्यवस्थित नहीं रह पाता। लेकिन स्मार्टफोन के मामले में कम एक्स्पीरियंस होने के बावजूद आसुस ने बहुत बढ़िया काम किया है। आसुस ने ऐसा ऐंड्रॉयड लॉन्चर दिया है, जो ऐंड्रॉयड की बेसिक फंक्शनैलिटी को बेहतर बनाता है। यह दिखने में भी अच्छा लगता है। ज़ेनफोन 5 ऐंड्रॉयड 4.3 के साथ आता है, लेकिन ऐंड्रॉयड 4.4 का अपडेट निश्चित है। HTC के सेंस यूआई (यूज़र इंटरफेस) की तरह आसुस कस्टम स्किन से लॉक स्क्रीन पर शॉर्टकट्स आ जाते हैं, जिससे आप ज्यादा इस्तेमाल किए जाने वाले ऐप्स को बिना फोन अनलॉक किए खोल सकते हैं। इस पर टाइम, मौसम और आगे होने वाले इवेंट्स की जानकारी भी दिखती है। जब आप नोटिफिकेशंस बार को देखने के लिए स्क्रीन पर नीचे की तरफ स्वाइप करते हैं, तो बाईं ओर से एक स्वाइप से नोटिफिकेशंस खुल जाती है और दाईं ओर से स्वाइप से टॉगल्स खुल जाते हैं, जैसा कि इन दिनों ऐंड्रॉयड टैबलट्स में देखने को मिलता है। टॉगल्स मेन्यू में ब्राइटनेस, फ्लैशलाइट, मेमरी बूस्टर, कैलकुलेटर और क्विक मेमो हमेशा रहते हैं, लेकिन आप सेटिंग्स से नोटिफिकेशंस को बाकी टॉग्लस में दिखाने के लिए चुन सकते हैं। यहां एक और फीचर ईज़ी मोड का जिक्र करना जरूरी लगता है, जिससे आप सबसे ज्यादा इस्तेमाल किए जाने वाले ऐप्स को चुन सकते हैं और कंट्रोल कर सकते हैं। इसमें सैमसंग, सोनी और एचटीसी की तरह आसुस ज़ेनफोन 5 वैसे तो डायलर, कॉन्टैक्ट्स और कैमरा जैसे कॉमन ऐप्स दिखाता है, लेकिन इस मोड में खोलने के लिए आप बाकी ऐप्स चुन सकते हैं। सेटिंग्स से आप ऐसा कर सकते हैं कि स्क्रीन के ऑफ रहते हुए दो बार वॉल्यूम डाउन बटन दबाने पर कैमरा खुल जाए। दो बार टास्क स्विचर बटन को दबाकर आप स्क्रीनशॉट्स ले सकते हैं। कुछ आसुस ऐप्स के डिजाइन बहुत अच्छे दिखते हैं। ये फ्लैट हैं और कई ऐप्स-विजेट्स होने पर भी स्क्रीन इनकी वजह से भरी-भरी नहीं लगती। आसुस ने इसमें अपनी तरफ से कई ऐप्स डाले हैं और इनमें से सभी काम के नहीं हैं। इनमें से ऑडियोविज़ार्ड और स्प्लेंडिड का जिक्र करना जरूरी लगता है। ऑडियोविज़ार्ड आपके काम के आधार पर फोन के ऑडियो प्रोफाइल को कंट्रोल करने की सुविधा देता है। इस ऐप में 6 मोड्स हैं - स्पीच, म्यूज़िक, रेकॉर्डिंग, मूवी, गेमिंग और पावर सेविंग। स्प्लेंडिड से आप डिस्प्ले का कलर रीप्रॉडक्शन कंट्रोल कर सकते हैं। आसुस ने कहा है कि वह ज़ेनफोन 5 को ऐंड्रॉयड 4.4 किटकैट पर अपडेट करेगी, लेकिन ऐंड्रॉयड L पर अपडेट के बारे में कुछ नहीं कहा गया है। परफॉर्मेंस हम आसुस ज़ेनफोन 5 के सॉफ्टवेयर, हार्डवेयर, डिजाइन और डिस्प्ले क्वॉलिटी से काफी प्रभावित हुए। लेकिन रोजमर्रा के इस्तेमाल में इसकी परफॉर्मेंस कैसी है? ज़ेनफोन 5 ने हमें एक बार भी निराश नहीं किया। यह बिना एक बार भी फंसे लगातार बढ़िया परफॉर्मेंस देता रहा। सबसे ज्यादा चौंकाने वाली बात यह थी कि इंटेल प्रोसेसर वाला स्मार्टफोन ऐसा यूज़र एक्स्पीरियंस दे रहा था, जो अगर क्वॉलकॉम प्रोसेसर वाले बराबर के स्मार्टफोन्स से बहुत बेहतर नहीं था, तो भी अच्छा था। ऐप्स जल्दी खुल जाते हैं और उनके बीच स्विचिंग स्मूद है। 2 जीबी रैम होने की वजह से इसमें हमें 'आउट ऑफ' मेमरी की दिक्कत नहीं झेलनी पड़ी। यह स्मार्टफोन एक गेमिंग मशीन के तौर पर भी बढ़िया काम करता है, लेकिन भारी गेम्स शुरू होने में थोड़ा वक्त लेते हैं। पावर VR GX544MP2 जीपीयू बिना किसी दिक्कत के बढ़िया ग्राफिक्स दिखाता है। इस पर हमने रीयल रेसिंग 3 और डेड ट्रिगर 2 खेले। ये दोनों गेम्स स्मूद चले और कोई फ्रेम ड्रॉप नहीं मिला। बेंचमार्क टेस्ट में आसुस ज़ेनफोन 5 बढ़िया नतीजे देता है। वास्तव में इसने कई टेस्ट में गूगल नेक्सस 4 से बढ़िया नतीजे दिए और निश्चित तौर पर इसने मोटो G से बेहतर स्कोर किया। हमें दोनों सिम कार्ड पर कॉल क्वॉलिटी ठीक लगी, लेकिन यह ऐसी भी नहीं थी कि जिसके बारे में अलग से कुछ कहा जाए। वाई-फाई और 3G नेटवर्क्स भी सही से काम किए। मल्टिमीडिया डिवाइस के तौर पर आसुस ज़ेनफोन 5 अच्छा नहीं है। हालांकि इसका डिस्प्ले बढ़िया है और हर तरह के विडियो फॉर्मैट्स आसानी से चल जाते हैं, लेकिन इसका साउंड पर्याप्त तेज नहीं है। इस वजह से इस पर गाने सुनने या विडियो देखने में मजा नहीं आता। तेज साउंड आउटपुट न होने की वजह से इसे लाउडस्पीकर मोड में इस्तेमाल करना किसी काम का नहीं है। इसे इस्तेमाल करते हुए हमें एक दिक्कत और लगी। डिस्प्ले के नीचे इसके होम, बैक और टास्क स्विचर बटन बैकलिट नहीं हैं यानी उनके नीचे लाइट नहीं जलती है, जिससे अंधेरे में इन्हें इस्तेमाल करना थोड़ा मुश्किल हो जाता है। बैटरी लाइफ भी एक मुद्दा है। रेग्युलर इस्तेमाल में हमने ब्राइटनेस 50 फीसदी पर रखा और हर वक्त 3G या वाई-फाई ऑन रखा, जिसमें बैटरी 6-7 घंटे में खाली हो गई। इंटरनेट कनेक्विटी बंद करने से फोन को दिन भर चलाने में मदद मिली। इस फोन में बैटरी सेवर मोड्स हैं, लेकिन बिना इंटरनेट बंद किए वे ज्यादा मददगार साबित नहीं होते। इस नाते हम आपको सलाह देंगे कि इमर्जेंसी के लिए इस फोन के साथ चार्जर जरूर लेकर चलें। कैमरा आसुस ज़ेनफोन 5 में 8 मेगापिक्सल का अच्छा कैमरा है। खासतौर पर 10 हजार रुपए की रेंज के स्मार्टफोन में यह अच्छा कैमरा है। आसुस ने कैमरे के साथ कुछ सॉफ्टवेयर फीचर भी दिए हैं, जैसे डेप्थ ऑफ फील्ड, मिनियेचर और स्मार्ट रिमूव। ऑटो मोड में तस्वीरों के हल्के रंग वाले हिस्से ओवरएक्सपोज़्ड हो जाते हैं और गहरे हिस्से अंडरएक्सपोज़्ड रह जाते हैं। दिन की रोशनी में ली गई तस्वीरों में रंग सटीक दिखते हैं और वाइट बैलंट भी सही रहता है। कम रोशनी में ली गई तस्वीरें भी अच्छी दिखती हैं और इनमें बराबरी के बाकी स्मार्टफोन से ली गई तस्वीरों के मुकाबले थोड़ा कम नॉइस दिखता है। आप नोकिया लूमिया फोन्स के सिनेमाग्राफ की तरह इससे GIF इमेज बना सकते हैं। मिनियेचर फीचर से एक ऑब्जेक्ट पर फोकस रहता है और बाकी हिस्सा धुंधला हो जाता है। डेप्थ ऑफ फील्ड फीचर बढ़िया काम करता है, लेकिन यह थोड़ा धीमा है और हमें इससे एक ठीक-ठाक तस्वीर लेने के लिए कई बार कोशिश करनी पड़ी। नतीजा अगर आप 10 हजार रुपए से कम में एक स्मार्टफोन चाहते हैं, तो आसुस ज़ेनफोन 5 आसानी से आपकी पहली पसंद हो सकता है। बैटरी लाइफ एक मुद्दा है, लेकिन एक चार्जर या पावर बैंक रखने से आपकी परेशानी दूर हो सकती है। इसकी स्क्रीन, सॉफ्टवेयर, कैमरा और पूरी परफॉर्मेंस बैटरी के मुद्दे पर भारी पड़ती है। हालांकि अगर आप अपना बजट 14,000 रुपए तक ले जा सकते हैं, तो आपको श्याओमी Mi 3 लेना चाहिए। Mi 3 शानदार फोन है और यह ज़ेनफोन 5 से बहुत आगे है। खूबियां अच्छा कैमरा शानदार डिस्प्ले बेहतरीन कीमत लगातार स्मूद परफॉर्मेंस कमियां चौड़े किनारे बैकलिट बटन नहीं थोड़ी कमजोर बैटरी साउंड पर्याप्त तेज नहीं
नई दिल्ली ऐपल ने चुपके से iPhone 6 का नया वेरियंट पेश किया है, जिसकी इंटरनल मेमरी 32 जीबी है। इस नए वर्जन को कंपनी ने ऑफिशली तो लॉन्च नहीं किया है मगर भारत और कुछ अन्य एशियाई देशों में इसकी बिक्री शुरू हो चुकी है। गौरतलब है ऐपल ने सितंबर 2014 में आईफोन को तीन मेमरी वेरियंट्स में लॉन्च किया था- 16जीबी, 64जीबी और 128 जीबी। भारत में iPhone 6 का 32 जीबी वेरियंट स्पेस ग्रे कलर में ऐमजॉन पर 28,999 रुपये में लिस्ट किया गया है। इसके साथ 13,532 रुपये तक का एक्सचेंज ऑफर भी दिया जा रहा है। ध्यान देने वाली बात यह है कि इसे थर्ड पार्टी सेलर बेच रहा है। ऐपल ने ऑफिशली भारत में इसे लॉन्च करने को लेकर अभी कुछ नहीं कहा है। 32 जीबी वाले नए वेरियंट के अन्य स्पेसिफिकेशंस पुराने आईफोन 6 जैसे ही हैं। भारत के साथ-साथ ताइवान और चीन में भी आईफोन 6 के 32 जीबी स्टोरेज वाले वेरियंट्स के बिकने की खबर है। 9to5Mac के मुताबिक आईफोन 6 का 32 जीबी गोल्ड वर्जन ताइवान में वहां के मोबाइल कैरियर 'ताइवान मोबाइल' के जरिए 10 मार्च से खरीदा जा सकेगा। इससे पहले खबरें आई थीं कि चीन में भी यह बिक रहा है। ऐमजॉन इंडिया पर iPhone 6 का 32 जीबी स्टोरेज वाला वेरियंट भले ही 28,999 रुपये में उपलब्ध है मगर 16 GB वाला वेरियंट 30, 300 रुपये के प्राइस टैग के साथ लिस्ट किया गया है। यानी 32 जीबी स्टोरेज वाला वेरियंट 16 जीबी स्टोरेज वाले से सस्ता है। फ्लिपकार्ट पर 16 जीबी स्पेस ग्रे 27,990 रुपये में एक्सचेंज ऑफर के साथ उपलब्ध है। रिव्यू पढ़ें: जानें, कैसा है iPhone 6 ऐमजॉन की लिस्टिंग पर ध्यान दें तो नए आईफोन 6 (32 GB) के साथ 1 साल की वॉरन्टी मिल रही है। यह डील थर्ड-पार्टी सेलर 'ई-मोबाइल्स' की तरफ से है और 'ऐमजॉन फुलफिल्ड' भी है। सेलर को 16,357 रेटिंग्स मिली हैं और ऐवरेज स्कोर 5 में से 4.7 है।
बार्सिलोना भारत में इस साल सितंबर में पहली मोबाइल कांग्रेस का आयोजन होने जा रहा है। इंडियन मोबाइल कांग्रेस नाम के इवेंट का फोकस साउथ ईस्ट एशियन मार्केट्स में भागीदारी बढ़ाने पर रहेगा। COAI के डायरेक्टर जनरल रंजन एस. मैथ्यूज़ ने कहा, 'बार्सिलोना में मोबाइल वर्ल्ड कांग्रेस होती है और इसका एक एडिशन शंघाई में भी है। मगर साउथ ईस्ट एशिया के लिए कुछ भी नहीं है। भारत टेलिकॉम के मामले में ग्लोबल लीडर बनकर उभर रहा है और इंडियन मोबाइल कांग्रेस में हम इसी को शोकेस करेंगे।' उन्होंने कहा कि डिपार्टमेंट ऑफ टेलिकॉम और मिनिस्ट्री ऑफ इलेक्ट्रॉनिक्स ऐंड आईटी ने इंडियन मोबाइल कांग्रेस के आयोजन पर जोर डाला है। इसका आयोजन सेल्यूलर ऑपरेटर्स असोसिएशन ऑफ इंडिया करेगी। उन्होंने कहा, 'हर साल MWC का आयोजन करने वाली GSM असोसिएशन ने तीन दिन के इवेंट के लिए हामी भर दी है, जिसकी शुरुआत दिल्ली के प्रगति मैदान पर 27 सितंबर से होगी।' मैथ्यूज़ ने कहा कि Indian Mobile Congress में भागीदारी के लिए उन्होंने भारत सरकार के प्रतिनिधिमंडल के साथ ब्रिटिश और स्वीडिश ट्रेड मिनिस्टर्स से बातचीत की है। उन्होंने कहा, 'हमने अन्य सरकारों के आधिकारिक प्रतिनिधियों के साथ भी मीटिंग की है।' मैथ्यूज़ के मुताबिक भारत के सभी मोबाइल ऑपरेटर्स, फेसबुक, वावे, एरिक्सन और सिस्को वगैरह इसमें हिस्सा लेंगे। COAI के डायरेक्टर जनरल ने कहा, 'हम भारत की अन्य बिजनस असोसिएशंस से भी इसमें हिस्सा लेने के लिए कहा है। इवेंट का फोकस नॉलिज शेयरिंग, एग्जिबिशन, स्टार्टअप्स, स्किल डिवेलपमेंट, डिजिटल इंडिया और मेक इन इंडिया रहेगा।'
एलीट सेंस स्मार्टफोन लॉन्च करने के बाद स्वाइप ने एक और स्मार्टफोन लॉन्च किया है। बजट सेगमेंट में लॉन्च किए गए इस स्मार्टफोन का नाम Swipe Konnect Neo 4G रखा गया है। जानें, क्या हैं इसके स्पेसिफिकेशंस और इसकी कीमत कितनी रखी गई है। स्वाइप कनेक्ट नियो 4G ऐंड्रॉयड 6.0 मार्शमैलो पर रन करता है। इसमें ड्यूल-सिम स्लॉट है, जिसमें एक माइक्रो और दूसरा मिनी सिम डाला जा सकता है। स्मार्टफोन में 4 इंच का WVGA डिस्प्ले लगा है जिसका रेजलूशन 480x800 पिक्सल्स है। स्मार्टफोन में 1.5 GHz के क्वॉड-कोर प्रोसेसर के साथ 512 MB रैम लगाई गई है। इंटरनल मेमरी 4 जीबी है और 32 जीबी तक का माइक्रोएसडी कार्ड इसमें लगाया जा सकता है। कैमरे की बात करें तो इसका बैक कैमरा 5 मेगापिक्सल है जिसके साथ LED फ्लैश दी गई है। फ्रंट कैमरा 1.3 मेगापिक्सल है। कनेक्ट नियो 4जी में 2000 mAh बैटरी लगाई गई है। कनेक्टिविटी की बात करें तो यह 4G VoLTE, वाई-फाई, ब्लूटूथ, जीपीएस और माइक्रो-यूएसबी सपॉर्ट करता है। Swipe Konnect Neo 4G की कीमत कंपनी ने 3,999 रुपये रखी है। ऑफलाइन रीटेलर्स के साथ-साथ इसे आनलाइन भी खरीदा जा सकता है मगर सिर्फ शॉपक्लूज़ से। शॉपक्लूज़ इसे 2,849 रुपये में बेच रहा है।
अनुपम सक्सेना, TOI टेक ​ 4 जीबी रैम वाले पहले स्मार्टफोन जेनफोन 2 के साथ मार्केट में हंगामा मचाने के बाद, आसुस अब इस फोन के अलग-अलग वेरियंट्स लेकर आ रही है जो खुद में एक से बढ़कर एक लग रहे हैं। हाल ही में लॉन्च किए गए इन वेरियंट्स में से एक है जेनफोन लेजर जिसमें कम कीमत में लेजर ऑटो फोकस स्मार्टफोन दे रहा है। इस फोन में जेनफोन फैमिली के बाकी फोन्स से अलग क्वालकॉम स्नैपड्रैगन प्रोसेसर है। हमने कुछ दिनों तक इस फोन का इस्तेमाल किया और जानने की कोशिश की कि यह कैसा है... बिल्ड, डिजाइन और डिस्प्ले आसुस जेनफोन 2 लेजर (5.5 इंच वेरियंट) के डायमेंशन्स और वजन काफी हद तक जेनफोन 2 जैसे ही हैं। आसुस ने अपने फोन्स के डिस्प्ले का साइज 5.5 इंच रखा है जो फैबलेट की कैटिगरी में आता है। लेकिन कम्पनी ने सुनिश्चित किया है कि इसका असर फोन की पूरी डायमेंशन्स पर न पड़े और इसका स्क्रीन टु बॉडी रेशो 72% है। फ्रंट में 5.5 इंच का HD (720x1280 पिक्सल) IPS डिस्प्ले है जिसपर कलर्स काफी वाइब्रेंट नजर आ रहे हैं और ब्राइटनेस लेवल बेहतरीन है। साथ ही व्यूइंग ऐंगल्स भी काफी वाइड हैं। हालांकि, अगर फुल HD डिस्प्ले होता तो बेहतर होता, लेकिन 720 पिक्सल के पैनल पर भी टेक्स्ट और ग्राफिक्स अच्छे से रेंडर हो जाते हैं। धूप में स्क्रीन बढ़िया दिखती है। फोन पर कॉर्निंग गोरिल्ला ग्लास प्रोटेक्शन है जो उसे स्क्रैच से बचाता है। टॉप एंड जेनफोन 2 मॉडल्स में भी अब तक गोरिल्ला ग्लास 3 प्रोटेक्शन ही दिया जाता है। इस्तेमाल के दौरान टच रेस्पॉन्स भी काफी अच्छा रहा। फोन एक हाथ से इस्तेमाल करने के लिहाज़ से काफी बड़ा है, खासकर अगर आपके हाथ छोटे हैं। लेकिन आसुस ने एक हाथ से फोन इस्तेमाल करने के लिए इसमें एक स्पेशल मोड डाला है जो होम बटन को दो बार टैर करने पर खुल जाता है। लेकिन इसे फोन की सेटिंग्स में जाकर इनेबल करना पड़ता है। इस मोड में ऑन-स्क्रीन नेविगेशन कीज़ भी दिखती हैं। फोन का पावर/ स्क्रीन लॉक बटन फोन के टॉप एज पर दिया गया है जिससे काफी दिक्कत पेश आती है। हाल फिलहाल में लॉन्च किए गए अधिकतर बड़े फोन्स के साइड्स में यह बटन दिया जाता है ताकि आसानी से ऐक्सेस किया जा सके। डिस्प्ले के ठीक नीचे आपको नेविगेशन के लिए 3 कपैसिटिव टच बटन्स और एक मटैलिक स्ट्रिप नजर आएंगे जो कम्पनी के दूसरे डिवाइसेज में नहीं हैं। जेनफोन 2 की तरह इसमें भी नेविगेशन कीज़ को बैकलिट नहीं किया गया है। जेनफोन 2 लेजर में एक रिमूवेबल बैक पैनल है जिसपर मैट फिनिश है और यह थोड़ी गोलाई लिए हुए है। हमारी डेमो युनिट लाल रंग की है लेकिन आसुस इसके दूसरे कलर वेरियंट्स भी लाने जा रही है। LG की तरह इस फोन के मटैलिक वॉल्यूम रॉकर बटन बैक पर कैमरा लेंस के ठीक नीचे दिए गए हैं। हालांकि, यह पोजिशनिंग फोन को ज्यादा सुविधाजनक बनाने के लिए की गई है, लेकिन कुछ लोगों को यह अजीब लग सकता है। बैक पर आसुस और जेनफोन की ब्रैंडिंग है और एक स्पीकर ग्रिल भी है। कैमरा लेंस और ड्यूल LED फ्लैश तो है ही। बैकपैनल को रिमूव करना आसान है और इसके नीचे एक नॉन रिमूवेबल बैटरी और दो माइक्रो सिम कार्ड स्लॉट्स हैं। दोनों ही 4G LTE नेटवर्क को सपॉर्ट करते हैं। इसके अलावा एक माइक्रोएसडी कार्ड स्लॉट भी है जो सिमकार्ड स्लॉट्स के ठीक ऊपर है। सॉफ्टवेयर यह फोन ऐंड्रॉयड 5.0.2 लॉलीपॉप पर रन करता है और इस पर आसुस के जेन यूजर इंटरफेस को स्किन किया गया है जो थीम्स को भी सपॉर्ट करता है। इसमें कस्टमाइज्ड सिस्टम ऐप्स, अनलॉक जेस्चर, फोन खोलने के लिए डबल टैप और फोन को पीसी से कनेक्ट करने के लिए जेनलिंक ऐप्स हैं। नेविगेशन स्ट्रक्चर स्टॉक ऐंड्रॉयड पैटर्न जैसा है जिसमें अ लग ऐप लॉन्चर है, सब चीजें स्किन्ड हैं और इंटरफेस को अलग लुक मिलता है। यह जेनफोन 5 से शुरू हुआ था और आसुस ने सॉफ्टवेयर के मामले में अपने फोन्स को बाकी सबसे हटके बनाने में सफलता पाई है। इसमें कई सारे ऐसे प्रीलोडेड ऐप्स हैं जिन्हें आप हटा नहीं सकते। इनमें से कई को बेवजह फैला कर रखा गया है। मसलन, माईआसुस, आसुस सपॉर्ट और क्विक मीमो, सुपरनोट को एकसाथ क्लब किया जा सकता है। दो ब्राउजर्स की कोई जरूरत नहीं है। जेनलिंक ऐप्स जैसे टूल्स और ऑटो-स्टार्ट मैनेजर जैसे कुछ ऐप्स हमें फोन के ऊपर ग्रैन्युलर कंट्रोल देते हैं जिससे आसुस का पीसी डीएनए याद आता है। लेकिन, कुछ ऐप्स की जरूरत बिल्कुल भी नहीं है। सॉफ्टवेयर फीचर्स में जेस्चर सपॉर्ट और अनलॉक करने के लिए डबल टैप जैसे फीचर शामिल हैं। इस फोन में एक किड्स मोड भी है। इसमें आप चुन सकते हैं कि किन ऐप्स को खुला रखना है और बाकी फोन्स को पासवर्ड प्रोटेक्ट कर सकते हैं। बड़ों और जिन लोगों को फोन के सभी फीचर्स की जरूरत नहीं पड़ती, उनके लिए ईजी मोड भी है। इसमें लगातार इस्तेमाल होने वाले ऐप्स के आइकन की एक ग्रिड बन जाती है और आप चाहें तो अपनी तरफ से उसमें कुछ जोड़ भी सकते हैं। इसमें सभी ऐप्स का लिस्ट व्यू भी होता है। कुल मिलाकर, इंटरफेस से फोन इस्तेमाल करने में आसानी होती है और कस्टमाइजेशन के काफी विकल्प मिल जाते हैं। कैमरा इस फोन में 13 मेगापिक्सल प्राइमरी कैमरा है जिसमें लेजर ऑटो फोकस है जो 0.3 सेकंड में ही फोकस कर लेता है और इसमें ड्यूल LED फ्लैश है। इसमें 5 मेगापिक्सल सेल्फी कैमरा बी है। इस फोन के प्राइमरी कैमरे में फाइव-प्रिजम लारगन लेंस और तोशीबा सेंसर लगाए गए हैं। इसके साथ इसमें ड्यूल टोन ड्यूल LED फ्लैश है। यह इकलौता ऐसा बजट फोन है जिसमें लेजर ऑटोफोकस है जिससे तेजी से फोकस हो पाता है। इसके अलावा सिर्फ वनप्लस 2, LG G4 और आसुस के ही जेनफोन सेल्फी में यह फीचर है। कहना होगा कि कैमरे का लेजर ऑटो फोकस अच्छे से काम करता है और कुछ ही सेकंड्स में सब्जेक्ट पर फोकस कर लेता है। इससे क्लोज अप कैप्चर करना काफी आसान हो जाता है। f2.0 अपर्चर वाला यह कैमरा दिन की रोशनी में अच्छी तस्वीरें क्लिक करता है जिनमें डीटेल का अच्छा-खासा स्तर होता है और बैलंस्ड कॉन्ट्रास्ट और कलर्स नजर आते हैं। लो लाइट मोड कुछ हद तक नॉयज कम कर देता है लेकिन डीटेल में भी कमी आ जाती है। ड्यूल LED फ्लैश से नॉयज कम करने और लाइट फिल इन करने में मदद मिलती है। डेप्थ मोड से आप बोके इफेक्ट वाली तस्वीरें ले सकते हैं और शटर बटन दबाने के बाद एक स्लाइडर के जरिये डेप्थ चुन सकते हैं। हमने इस तरह जो तस्वीरें लीं वे कुछ खास नहीं आईं। 5 मेगापिक्सल फ्रंट कैमरे से बढ़िया सेल्फी आईं और ब्यूटिफिकेशन इफेक्ट्स भी अच्छे रहे। फोन से रिकॉर्ड किये गए विडियो की क्वॉलिटी संतोषजनक है। परफॉर्मेंस आसुस जेनफोन 2 लेजर (2GB रैम के साथ) में 64 बिट 1.2GHz क्वालकॉम स्नैपड्रैगन क्वाड-कोर प्रोसेसर, अड्रीनो 306 ग्राफिक्स और 2 जीबी रैम है। फोन के मेन्यू में नेविगेट करते हुए, ऐप्स लॉन्च करते हुए या स्विच करते हुए हमें कोई लैग नहीं नजर आया। इस फोन पर हमने सबवे सर्फर, टेम्पल रन 2, लियोज़ फॉर्च्यून और अस्फाल्ट 8 जैसे गेम्स बिना किसी दिक्कत के खेले। फोन की गेमिंग परफॉर्मेंस अच्छी रही और इस दौरान कोई फ्रेम ड्रॉप, फ्रीज या हीटिंग सम्बंधी दिक्कतें सामने नहीं आईं। इस फोन ने आनतुतु पर 23,388, क्वाड्रेंट पर 14,471 और नेनामार्क 2 बेंचमार्क टेस्ट्स में 54.5 अंक स्कोर किये। ये स्कोर्स मोटो जी जेन 3 के स्कोर्स के बराबर है। हालांकि, सिर्फ इनके आधार पर फोन को जज नहीं किया जा सकता। 16 जीबी स्टोरेज में से सिर्फ 10.8 जीबी ही यूजर के लिए उपलब्ध है। इस फोन में एसडी कार्ड स्लॉट है जो कि राहत की बात है। जेनफोन 2 लेजर में ब्लूटूथ, वाई-फाई और GPS कनेक्टिविटी ऑप्शन्स हैं। यह फोन NFC को सपोर्ट नहीं करता लेकिन FM रेडियो को करता है। इस फोन की कॉल क्वॉलिटी बेहतरीन है और सिग्नल रिसेप्शन में भी कोई दिक्कत नहीं आई। कम सिग्नल वाली जगह पर भी फोन ने सिग्नल कैच किये। जीपीएस लॉक करने में भी फोन को कोई दिक्कत नहीं आई। हमने एयरटेल दिल्ली का 4G डेटा इस्तेमाल कर के देखा और अच्छी-खासी 25Mbps से भी ज्यादा स्पीड लॉक कर सके। इसपर लगभग सभी मशहूर विडियो और ऑडियो फाइल फॉर्मैट्स प्ले हो पाते हैं। इस फोन में 3000mAh की रिमूवेबल बैटरी है जो स्क्रीन ब्राइटनेस को फुल रखकर और 3G डेटा ऑन रखकर एक दिन से ऊपर निकाल देती है। हम इस फोन को 16-17 घंटे चला पाए। यह फोन 7-8 घंटों तक लगातार विडियो प्ले कर सकता है। हमें खुशी है कि आसुस ने बैटरी बैकअप की समस्या का समाधान कर दिया है। नतीजा आसुस का जेनफोन 2 लेजर 10,000 से कम में उपलब्ध सबसे बढ़िया स्मार्टफोन्स में से एक है। इसके हार्डवेयर स्पेसिफिकेशन बेहतरीन हैं, लेजर ऑटोफोकस वाला बढ़िया कैमरा है, अच्छा बैटरी बैकअप है और सॉफ्टवेयर फीचर्स भी भरपूर हैं। फोन लेनोवो K3 नोट को टक्कर दे सकता है लेकिन इसमें फुल HD स्क्रीन नहीं है, पर बैटरी बैकअप बेहतर है। मोटोरोला मोटो जी भी टक्कर में है लेकिन उसकी कीमत 4,000 रु ज्यादा है और इसमें एक्स्ट्रा खूबियों में स्टॉक ऐंड्रॉयड और वॉटर रेजिस्टेंट होना ही है। जेनफोन 2 लेजर के साथ, आसुस बजट स्मार्टफोन सेगमेंट में धमाल मचाने के लिए तैयार है। खूबियां लेजर ऑटो फोकस गुड बैटरी बैकअप डीसेंट परफॉर्मेंस कमियां क्विक चार्जिंग न होना फिंगरप्रिंट सेंसर न होना
Nokia 9 नाम के स्मार्टफोन को लेकर लंबे समय से कयास लगाए जा रहे हैं मगर कंपनी ने ऑफिशली अभी तक इस नाम से किसी स्मार्टफोन को लाने की बात नहीं कही है। अब इस स्मार्टफोन को लेकर एक और जानकारी रिलीज हुई है। रिपोर्ट्स के मुताबिक इस स्मार्टफोन में स्नैपड्रैगन 835 प्रोसेसर लगा होगा और आइरिस स्कैनर का फीचर भी दिया जाएगा। Nokia Power User की रिपोर्ट के मुताबिक यह स्मार्टफोन ऐंड्रॉयड 7.1.2 नॉगट पर रन करेगा। इसमें 5.5 QHD OLED डिस्प्ले होगा, जिसका रेजलूशन 1440 x 2560 पिक्सल्स होगा। कहा जा रहा है कि इसमें स्नैपड्रैगन 835 प्रोसेसर के साथ 6GB रैम लगी होगी। नोकिया 9 में 22 मेगापिक्सल ड्यूल बैक कैमरा होने की बात कही जा रही है जिसमें कार्ल जीस के लेंस लगे होंगे। फ्रंट कैमरा 12 मेगापिक्सल होगा। अपकमिंग नोकिया 8 को लेकर भी कयास लगाए जा रहे हैं कि इसमें भी Carl Zeiss के लेंस लगे होंगे। यह स्मार्टफोन 64 और 128 जीबी के स्टोरेज वेरियंट में लॉन्च हो सकते हैं। Nokia 9 में 3800 mAh बैटरी लगी होने की बात कही जा रही है जो क्विक चार्ज 4.0 टेक्नॉलजी सपॉर्ट करेगी। स्मार्टफोन में आइरिस स्कैनर भी हो सकता है। साथ में हाल ही में लॉन्च OZO ऑडियो टेक्नॉलजी भी हो सकती है। इसमें IP68 सर्टिफिकेशन और फिंगरप्रिंट सेंसर भी लगा होगा।
लेटेस्ट आईफोन्स खरीदने की चाहत रखने वालों के लिए फ्लिपकार्ट ने अपग्रेड प्रोग्राम पेश किया है। यह ऑफर iPhone 7 और iPhone 7 Plus दोनों के लिए है। इन आईफोन्स 5 पर्सेंट के फ्लैट डिस्काउंट के साथ-साथ 25,100 रुपये तक का एक्सचेंज ऑफर भी दिया जा रहा है। यह अपग्रेड प्रोग्राम है, इसलिए आप अपने आईफोन को ही अच्छे डिस्काउंट पर एक्सचेंज करवा सकते हैं। इस ऑफर के तहत iPhone 4, 4, 4s, 5, 5s, 5c, 6, 6 Plus, 6s Plus और SE को एक्सचेंज करवाया जा सकता है। अन्य कंपनियों के फोनों को भी एक्सचेंज किया जा सकता है मगर उनपर कम डिस्काउंट मिलेगा। इस ऑफर के तहत iPhone 7 (32GB) पर 5 पर्सेंट फ्लैट डिस्काउंट मिलने से इसकी कीमत 60 हजार रुपये से घटकर 57000 रुपये रह जाती है। 21,800 रुपये तक का अधिकतम एक्सचेंज डिस्काउंट लेने पर फोन की कीमत सिर्फ 35,200 रुपये हो जाती है। इसी तरह से iPhone 7 (128 GB) और iPhone 7 (256 GB) को फ्लैट डिस्काउंट और एक्सचेंज ऑफर मिलाने पर क्रमश: 43,200 रुपये और 51,200 रुपये में खरीदा जा सकता है। इनकी कीमत वैसे 70 हजार और 80 हजार रुपये है। अगर आप iPhone 7 Plus लेना चाहते हैं तो ऑफर्स के बाद 32 जीबी वाले वर्जन को 44,800 रुपये और 128 जीबी वाले को 52,800 रुपये में खरीद सकते हैं। 256 रुपये वाले वेरियंट की कीमत वैसे 92000 रुपये है मगर ऑफर्स के बाद इसे 31,200 रुपये के डिस्काउंट के साथ 60,800 रुपये में खरीदा जा सकता है। iPhone 7 Plus के 128GB गोल्ड वर्जन, 32 जीबी गोल्ड वर्जन और iPhone 7 के 128GB गोल्ड वर्जन को अपग्रेड प्रोग्राम में शामिल नहीं किया गया है। विभिन्न बैंकों के क्रेडिट कार्ड्स की मदद से EMI से भी इन्हें खरीदा जा सकता है। इंग्लिश में पढ़ें: Now buy iPhone 7, iPhone 7 Plus at a discount of up to Rs 31,200
पिछले महीने ऐपल ने आईफोन 6 का 32 जीबी वेरियंट ई-कॉमर्स वेबसाइट्स के जरिए भारत समेत कई देशों में चुपके से उतारा था। भारत में यह ऐमजॉन की वेबसाइट पर एक्सक्लूसिव की लिस्टिंग के साथ नजर आया था मगर अब कंपनी ने इसे अपने ऑफिशल चैनल पार्टनर्स के जरिए लॉन्च कर दिया है। इनमें बीटल, इनग्राम, राशि पेरिफ्रल्स और रेडिंगटन शामिल हैं। अब ऐपल का नया आईफोन 6 32 जीबी जल्द ही अन्य ई-कॉमर्स साइट्स और ऑफलाइन स्टोर्स के जरिए बिकना शुरू हो जाएगा। कुछ मीडिया रिपोर्ट्स के मुताबिक बेंगलुरु में कुछ रीटेलर्स ने इसकी बिक्री शुरू कर दी है। आईफोन 6 32 जीबी का MRP 30,700 रुपये है। गौरतलब है ऐपल ने सितंबर 2014 में आईफोन 6 को तीन मेमरी वेरियंट्स में लॉन्च किया था- 16जीबी, 64जीबी और 128 जीबी। भारत में मार्च 2017 के पहले हफ्ते में iPhone 6 का 32 जीबी वेरियंट स्पेस ग्रे कलर में ऐमजॉन पर 28,999 रुपये में लिस्ट किया गया था। इसे थर्ड पार्टी सेलर ने लिस्ट किया था और ऐपल ने इस फोन की लॉन्चिंग को लेकर कोई जानकारी नहीं दी थी। इसके करीब 2 हफ्ते बाद कंपनी ने अब जाकर इसे ऑफिशली लॉन्च किया है। कुछ दिन पहले ही ऐपल ने iPhone और iPhone 7 Plus के लाल रंग के स्पेशल एडिशंस लॉन्च किए हैं। इसके साथ ही कंपनी ने iPhone SE के दो नए मेमरी वेरियंट्स और 9.7 इंच का नया आईपैड लॉन्च किया है। कुछ अन्य प्रॉडक्ट्स के स्पेसिफिकेशंस में भी बदलाव आया है। इस खबर के बारे में विस्तार से पढ़ने के लिए यहां क्लिक करें। इंग्लिश में पढ़ें: Apple 'officially re-launches' iPhone 6 in Indi
LG ने अपना नया स्मार्टफोन Stylus 3 भारत में चुपके से लॉन्च कर दिया है। कंपनी ने इसे अपनी वेबसाइट पर लिस्ट किया है। उम्मीद जताई जा रही है कि इसकी बिक्री आने वाले कुछ दिनों में शुरू होगी। जानें, क्या हैं इसके फीचर्स और दाम क्या रखा गया है: LG Stylus 3 को कंपनी ने दिसंबर में लॉन्च किया था। कंपनी ने इसे CES 2017 में शोकेस किया था। कंपनी ने मिड-रेंज सेगमेंट में अपनी पकड़ बनाने के इरादे से इसे लॉन्च किया है। इस स्मार्टफोन का सबसे बड़ा फीचर है इसके साथ आने वाला स्टाइलस। इसकी मदद से बहुत से फंक्शंस किए जा सकते हैं। तस्वीर क्रॉप करने से लेकर ऐंगल्स तक अजस्ट किए जा सकते हैं। कंपनी का दावा है कि पेन टॉप को इंप्रूव किया गया है। स्मार्टफोन में स्क्रीन-ऑफ-मेमो फीचर भी आता है डिससे आप स्क्रीन ऑफ होने पर भी उसपर स्टाइलस की मदद से कुछ लिख सकते हैं। इसमें पेन कीपर फीचर भी है जो यूजर को याद दिलाएगा कि स्टाइलस को दोबारा डिवाइस में रखना है। स्मार्टफोन के बैक पैनल पर फिंगरप्रिंट सेंसर भी लगा है। LG Stylus 3 में 5.7 इंच का HD डिस्प्ले है, जिसका रेजलूशन 720 x 1280 पिक्सल्स है। इसमें 1.5 GHz का ऑक्टा-कोर मीडियाटेक MT6750 प्रोसेसर लगा है। साथ में 3GB रैम लगी है। इंटरनल मेमरी 16 जीबी है, जिसके साथ 2TB तक का माइक्रोएसडी कार्ड लगाया जा सकता है। स्मार्टफोन में 13 मेगापिक्सल बैक कैमरा और 8 मेगापिक्सल फ्रंट कैमरा लगा है। दोनों कैमरों के साथ LED फ्लैश लगी है। इसमें 3200 mAh बैटरी लगी है जिसे रिमूव किया जा सकता है। यह 4G LTE, वाई-फाई, ब्लूटूथ और जीपीएस सपॉर्ट करता है। 155.6 x 79.8 x 7.4 mm डायमेंशंस वाले इस स्मार्टफोन का वजन 149 ग्राम है। कंपनी ने इसे अपनी वेबसाइट पर 18,500 रुपये में लिस्ट किया है। बाजार में इसकी कीमत थोड़ी कम रह सकती है।
नई दिल्ली स्मार्टफोन बनाने वाली भारतीय कंपनी ज़ोलो ने इरा 4G स्मार्टफोन लॉन्च किया है। कंपनी ने इसकी कीमत 4,777 रुपये रखी है और यह स्नैपडील पर उपलब्ध होगा। जोलो इरा 4G में 5 इंच का एचडी डिस्प्ले है, जिसका रेजॉलूशन 1280x 720 पिक्सल्स है। इसमें 1.5GHz क्वॉड-कोर प्रोसेसर और 1जीबी रैम लगी है। इंटनरल मेमरी 8 जीबी है, जिसे माइक्रोएसडी कार्ड से 32जीबी तक बढ़ाया जा सकता है। ऐंड्रॉयड 5.1 लॉलिपॉप पर रन करने वाले इस ड्यूलसिम स्मार्टफोन में 5मेगापिक्सल बैक कैमरा लगा है, जिसके साथ LED फ्लैश दी गई है। फ्रंट कैमरा 2 मेगापिक्सल है। यह स्मार्टफोन 4G LTE, 3G, वाई-फाई, ब्लूटूथ और जीपीएस सपॉर्ट करता है। इसकी बैटरी 2500 mAh है। गौरतलब है कि कुछ दिन पहले कंपनी ने 4000 mAh बैटरी वाला 'ज़ोलो इरा 4K' लॉन्च किया था। इस स्मार्टफोन के बारे में अधिक जानकारी के लिए यहां क्लिक करें।
गुरुवार को शाओमी के सबसे सस्ते स्मार्टफोन Redmi 4A की पहली सेल हुई। ऐमजॉन इंडिया और Mi.com पर गुरुवार दोपहर 12 बजे इस स्मार्टफोन की बिक्री शुरू हुई और कुछ ही देर में यह आउट ऑफ स्टॉक हो गया। 5,999 रुपये का यह स्मार्टफोन डार्क ग्रे और गोल्ड कलर्स में उपलब्ध था। अगली सेल 30 मार्च को होगी। फोन का रोज गोल्ड कवर वेरियंट में लॉन्च हुआ है मगर वह 5 अप्रैल से Mi.com पर बिकेगा। स्मार्टफोन के लॉन्च डे पर ऐमजॉन इंडिया ने 10 पर्सेंट का कैशबैक ऑफर भी पेश किया था। यह ऑफर ऐमजॉन की वेबसाइट, मोबाइल साइट या ऐप से इंडसइंड बैंक के क्रेडिट या डेबिट कार्ड से पेमेंट करने पर ही दिया गया। साथ ही इस फोन के ऑफिशल Mi Cases पर 50 रुपये का डिस्काउंट और किंडल स्टोर का 200 रुपये का प्रमोशनल क्रेडिट भी दिया जा रहा था। लिस्टिंग के मुताबिक किंडल स्टोर का क्रेडिट 1 लाख कस्टमर्स को ही मिलेगा और इसे 90 दिनों के अंदर रिडीम करना होगा। आइडिया प्रीपेड के यूजर्स अगर ऐमजॉन इंडिया से शाओमी रेडमी 4ए खरीदते हैं तो उन्हें 343 रुपये के रिचार्ज पैक पर 28 जीबी 4जी डेटा मिलेगा। यूजर्स को इसमें से हर दिन 1 जीबी डेटा मिलेगा। साथ ही हर दिन 300 मिनट की फ्री कॉल्स और 3000 लोकल और एसटीडी मेसेज भी मिलेंगे। इस रिचार्ज पैक की वैलिडिटी 28 दिन है। 28 दिन के बाद इतने ही रुपये में यही बेनिफिट्स लिए जा सकते हैं। ऑफर 30 जून, 2017 को खत्म होगा। पोस्टपेड यूजर्स के लिए कोई ऑफर नहीं बताया गया है। ये हैं स्पेसिफिकेशंस: Redmi 4A के स्पेसिफिकेशंस की बात करें तो यह ऐंड्रॉयड 6.0 मार्शमैलो पर आधारित कंपनी के अपने यूजर इंटरफेस MIUI8 पर रन करता है। स्मार्टफोन में 5 इंच का HD डिस्प्ले लगा है जिसका रेजलूशन 720 x 1280 पिक्सल्स है। इस स्मार्टफोन में 1.4GHz के क्वॉड-कोर स्नैपड्रैगन 425 प्रोसेसर के साथ अड्रीनो 708 जीपीयू और 2 जीबी रैम लगी है। स्मार्टफोन की इंटरनल मेमरी 16 जीबी है। 128 जीबी तक का माइक्रोएसडी कार्ड भी इसमें लगाया जा सकता है। Redmi 4A का बैक कैमरा 13 मेगापिक्सल है। इसमें PDAF, 5 लेंस सिस्टम, f/2.2 अपर्चर और एक LED फ्लैश है। फ्रंट कैमरा 5 मेगापिक्सल है। पॉलिकार्बोनेट बॉडी वाले शाओमी रेडमी 4A में हाइब्रिड ड्यूल सिम कार्ड स्लॉट लगाया गया है। कनेक्टिविटी की बात करें तो यह 4G VoLTE, वाई-फाई, जीपीएस, ब्लूटूथ और माइक्रो-यूएसबी सपॉर्ट करता है। इसमें 3120 mAh बैटरी लगी है जो फास्ट चार्जिंग सपॉर्ट करती है।
लेनोवो K6 पावर स्मार्टफोन अब फ्लिपकार्ट पर फ्लैट डिस्काउंट और एक्सचेंज ऑफर के साथ उपलब्ध है। पहले फ्लैश सेल में बिकता रहा यह स्मार्टफोन ओपन सेल के तहत लिस्ट किया गया है। खास बात यह है कि मंगलवार आधी रात तक ही इसे इन ऑफर्स के तहत खरीदा जा सकता है यह स्मार्टफोन 3GB रैम + 32GB स्टोरेज और 4GB RAM + 32GB स्टोरेज वाले वेरियंट्स में उपलब्ध है। 3जीबी रैम वाले की कीमत 9,999 रुपये और 4 जीबी रैम वाले का दाम 10,999 रुपये है। इन स्मार्टफोन्स पर अधिकतम 9000 रुपये का एक्सचेंज ऑफर लिया जा सकता है। ध्यान देने वाली बात यह है कि 3GB रैम वैरियंट पर अधिकतम 8000 रुपये का एक्सचेंज डिस्काउंट मिल रहा है और 4GB पर 9000 रुपये का। साथ में बैंक ऑफर्स भी हैं। HDFC बैंक क्रेडिट कार्ड से शॉपिंग पर 600 रुपये का फ्लैट डिस्काउंट मिलेगा और ऐक्सिस बैंक बज क्रेडिट कार्ड से खरीदने पर 5 पर्सेंट की छूट मिलेगी। लेनोवो K6 पावर की सबसे बड़ी खूबी है इसकी बैटरी। इसमें 4000 mAh बैटरी लगी है कंपनी का दावा है कि यह 96.5 घंटों का म्यूजिक प्लेबैक, 13.6 घंटों का वीडियो प्लेबैक, 48 घंटों की वॉइस कॉल्स, 12.6 घंटों की वेब सर्फिंग और 649 घंटों का स्टैंबाइ टाइम मिलता है। इसमें अल्टिमेट पावरसेवर मोड के अलावा रिवर्स चार्ज ऑप्शन भी है, जिससे इसकी मदद से अन्य स्मार्टफोन्स को चार्ज किया जा सकता है। यह डॉल्बी ऐटमॉस ऑडियो टेक्नॉलजी सपॉर्ट करता है। फिंगरप्रिंट सेंसर बैक साइड पर लगा है। यह स्मार्टफोन ऐंड्रॉयड 6.0 मार्शमैलो पर आधारित कंपनी के Vibe Pure UI स्किन पर रन करता है। अन्य स्पेसिफिकेशंस की बात करें तो इसमें 5 इंच का फुल HD IPS डिस्प्ले लगा है, जिसका रेजलूशन 1080 x 1920 पिक्सल्स है। इसमें 1.4 GHz ऑक्टा-कोर क्वॉलकॉम स्नैपड्रैगन 430 प्रोसेसर लगा है। बैक कैमरा 13 मेगापिक्सल है और फ्रंट कैमरा 8 मेगापिक्सल है। 128 जीबी तक का माइक्रोएसडी कार्ड भी इसमें लगा सकते हैं। यह 4G VoLTE भी सपॉर्ट करता है।
ओपो ने भारत में F3 Plus नाम से नया स्मार्टफोन लॉन्च किया है। स्मार्टफोन की खासियत है इसमें लगा ड्यूल सेल्फी कैमरा सेटअप। जानें, क्या हैं इसके अन्य स्पेसिफिकेशंस और दाम कितना है.... Oppo F3 Plus ऐंड्रॉयड 6.0 मार्शमैलो पर आधारित कंपनी के ColorOS 3.0 पर रन करता है। इसमें 6 इंच का फुल HD JDI In-Cell 2.5D कर्व्ड डिस्प्ले लगा है, जिसके ऊपर कॉर्निंग गरिला ग्लास 5 प्रॉटेक्शन दी है। स्मार्टफोन का रेजलूशन 1080 x 1920 पिक्सल्स है। 1.95GHz के ऑक्टा-कोर क्वॉलकॉम स्नैपड्रैगन 625 प्रोसेसर के साथ इसमें Adreno 510 GPU और 4जीबी रैम लगाई गई है। स्मार्टफोन की इंटरनल मेमरी 64 जीबी है और माइक्रोएसडी कार्ड की मदद से इसे 256 जीबी तक बढ़ाया जा सकता है। फ्रंट के ड्यूल कैमरा सेटअप में एक 16 मेगापिक्सल कैमरा लगा है और दूसरा 8 मेगापिक्सल। पहले कैमरे में 76.4 डिग्री वाइड लेंस है और दूसरे में 120 डिग्री वाइड लेंस। दूसरे लेंस को ग्रुप सेल्फी लेने में इस्तेमाल किया जा सकता है। यूजर्स यह चुनाव कर सकते हैं कि वे दोनों में से किस लेंस से फोटो खींचना चाहते हैं। बैक साइड पर 16 मेगापिक्सल Sony IMX398 सेंसर लगा है। इसके साथ ड्यूल LED प्लैश दी गई है। कनेक्टिविटी की बात करें तो ओपो F3 प्लस 4G VoLTE, वाई-फाई, ब्लूटूथ, जीपीएस और माइक्रो-यूएसबी सपॉर्ट करता है। इसमें 4000 mAh बैटरी लगी है जो कंपनी की अपनी VOOC फ्लैश चार्ज टेक्नॉलजी को सपॉर्ट करती है । कंपनी के मुताबिक 5 मिनट तक चार्ज करने पर यह 2 घंटों का टॉकटाइम दे सकती है। Oppo F3 Plus स्मार्टफोन में फिंगरप्रिंट सेंसर, ऐंबियंट लाइट सेंसर, जायरोस्कोप, मैग्नेटोमीरटर, ऐक्सेलरोमीटर और प्रॉक्सिमिटी सेंसर भी हैं।163.63 x 80.8 x 7.35mm डायमेंशंस वाले इस स्मार्टफोन का वजन 185 ग्राम है। कंपनी ने स्मार्टफोन की कीमत 30,990 रुपये रखी है और इसकी बिक्री 1 अप्रैल से शुरू होगी। इसे ऑनलाइन और ऑफलाइन दोनों स्टोर्स से खरीदा जा सकता है। इसे गुरुवार से लेकर 31 मार्च तक प्री-ऑर्डर किया जा सकता है। यह स्मार्टफोन ब्लैक और गोल्ड कलर वेरियंट्स में उपलब्ध होगा।
﻿टोरंटो कल्पना कीजिए कि आपके लिविंग रूम की खिड़की थर्मोस्टैट का काम भी करे और बड़ी टीवी स्क्रीन भी बन जाए। वह दिन दूर नहीं है कि यह कल्पना हकीकत बन जाए। एक नई ग्लास टेक्नॉलजी ने इसके लिए रास्ता खोल दिया है। कनाडा की यूनिवर्सिटी ऑफ ब्रिटिश कोलंबिया ने पाया है कि अगर शीशे के छोटे टुकड़ों पर चांदी जैसी धातु की बहुत पतली परत चढ़ाई जाए तो शीशे से होकर आने वाली लाइट की मात्रा बढ़ जाती है। यह एक बड़ी खोज मानी जा रही है। इस शोध के मुख्य रिसर्चर केनेथ चॉ का कहना है कि यह सोचने में अजीब लगता है कि मेटल की वजह से रोशनी बढ़ाई जा सकती है, मगर यह संभव है। धातु बिजली की संवाहक होती है, इसलिए खिड़की पर लगे इस तरह के ग्लास में अडवांस्ड टेक्नॉलडी ऐड करना संभव हो सकता है। इंजिनियर्स अभी यह टेस्ट कर रहे हैं कि ग्लास में डिस्प्ले टेक्नॉलजी यूज की जा सकती है या नहीं। अगर वे कामयाब हुए तो पारदर्शी शीशे को डिस्प्ले के तौर पर इस्तेमाल करना संभव होगा। इस रिसर्च के अगरे चरण में यह भी देखा जाएगा कि खिड़कियां सीज़न या बाहर के मौसम के हिसाब से लाइट और गर्मी को कंट्रोल कर सकती हैं या नहीं।
अनुपम सक्सेना शाओमी ने भारत में Mi 3 के साथ भारत में एंट्री मारी थी और अफोर्डेबल स्मार्टफोन्स के बाजार में हलचल मचा दी थी। डिमांड के बदले सप्लाई कम पड़ने लगी और एक महीने बाद लिमिटेड संख्या में इन फोन्स की सेल होने लगी। 6 महीने में 3 बजट फोन लाने के बाद शाओमी अब अपना 2014 का फ्लैगशिप स्मार्टफोन Mi 4 भारत में लेकर आ गई है। इस बार शाओमी के लिए प्रतियोगिता तगड़ी है और Mi 3 से ज्यादा अपग्रेड्स भी इस फोन में नहीं हैं। क्या चाइना का यह फोन उसी सक्सेस रेट को कायम रख पाएगा जो इसके दूसरे फोन्स ने मेन्टेन किया है? जानिए इस रिव्यू में... बिल्ड और डिजाइन शाओमी Mi 3 के रेक्टैंग्युलर लुक से हटके Mi 4 में राउंडेड कॉर्नर्स का डिजाइन और एक सॉफ्ट लुक पेश की गई है। आप चाहकर भी ऐपल के आईफोन 5/5S से इसके डिजाइन की तुलना किये बगैर नहीं रह सकते। इसका कारण खासतौर पर इसका सॉलिड स्टेनलेस स्टील फ्रेम और चेम्फर्ड एज हैं। इनसे फोन को एक प्रीमियम लुक मिली जो वावे ऑनर 6 या लेनोवो वाइब X2 में नहीं है। इस फ्रेम से Mi 4 को एक सॉलिड बिल्ड वाली डिवाइस का फील मिलता है। इस फोन में 5 इंची फुल HD डिस्प्ले है। डिस्प्ले के ठीक नीचे कपैसिटिव टच नेविगेशन कीज़ हैं जिनमें सफेद बैकलाइटिंग है। इयरपीस के पास 8 मेगापिक्सल फ्रंट कैमरा और सेंसर दिये गए हैं। मेटल से बनी वॉल्यूम रॉकर और पावर कीज़ दाईं एज पर हैं जबकि सिम कार्ड ट्रे दाईं तरफ हैं। बटन्स रेस्पॉन्सिव हैं और अच्छा फीडबैक देते हैं। निचली एज पर माइक्रो-यूएसबी पोर्ट और स्पीकर ग्रिल है जबकि 3.5 mm हेडसेट जैक और इन्फ्रारेड पोर्ट ऊपरी एज पर हैं। ऊपर और नीचे दो एन्टीना बैंड्स भी हैं। फोन के बैक में हल्की-सी गोलाई लिए प्लास्टिक बैक कवर है जिसपर डायमंड-स्टाइल टेक्सचर वाला ग्रेटिंग पैटर्न डिजाइन है। पीछे की तरफ 13 मेगापिक्सल प्राइमरी कैमरा और एलईडी फ्लैश है। बैक हल्का-सा ग्लॉसी है और आसानी से स्मज हो जाता है। लेकिन ये स्मज तभी दिखते हैं जब आप फोन को रोशनी में रखते हैं। सच कहें, तो फोन के प्रीमियम डिजाइन और मेटल फ्रेम के साथ प्लास्टिक बैक मेल नहीं खाती। कुल मिलाकर फोन प्रीमियम भी लगता है और ड्यूरेबल भी। डिस्प्ले शाओमी Mi 4 में फुल-HD (1920x1080 पिक्सल) JDI/शार्प डिस्प्ले है जो स्क्रैच से बचाने के लिए कॉर्निंग OGS (वन ग्लास सल्यूशन) से प्रोटेक्टेड है। डिस्प्ले का कलर सैचुरेशन काफी हाई है जिससे रंग निखर कर आते हैं। हालांकि इसकी कलर रेंडरिंग सामान्य नहीं है जिससे स्क्रीन सैचुरेशन 'स्टैंडर्ड' होने के बावजूद, कलर्स नैचरल नहीं दिखते। डिस्प्ले में काफी वाइड व्यूइंग ऐंगल्स हैं और काफी ब्राइट हैं। स्क्रीन की अंडर-सन लेजिबिलिटी भी अच्छी है और पैनल हल्का-सा रिफ्लेक्टिव है। टच रेस्पॉन्स बेहतरीन है। सॉफ्टवेयर शाओमी Mi 4 कम्पनी के नए ऑपरेटिंग सिस्टम MIUI 6 पर ऑपरेट करता है जो ऐंड्रॉयड 4.4 किटकैट पर आधारित है। इस नए OS में फ्लैट डिजाइन, स्मूथ ट्रांजिशन इफेक्ट्स, बेहतर मल्टि-टास्किंग, नोटिफिकेशन्स और जेस्चर्स हैं। MIUI काफी हद तक ऐपल के iOS के डिजाइन और नेविगेशन जैसा है और इसमें अलग से ऐप ड्रॉर नहीं है। इसका फोकस इस्तेमाल करने में आसानी के साथ-साथ बढ़िया नेटिव ऐप्स, बेहतर नोटिफिकेशन्स और कॉल रेकॉर्डिंग और कॉल ब्लॉकिंग जैसे फीचर्स देना है। MIUI का हाइलाइट फीचर यूजर इंटरफेस को थीम्स, डाउनलोड किये जा सकने वाले वॉलपेपर्स और क्लॉक्स से कस्टमाइज करना है। थीम्स ऐप में कई सारी फ्री थीम्स हैं जिनमें अलग-अलग आइकन्स, वॉलपेपर, ऐप स्विचर, फॉन्ट स्टाइल, साउंड, लॉक स्क्रीन स्टाइल और सिस्टम ऐप्स हैं। गौरतलब है कि कुछ MIUI थीम्स MIUI 6 को सपोर्ट नहीं करतीं। MIUI 6 में यूजर्स अनचाही कॉल्स को पहचानकर मार्क या ब्लॉक कर सकते हैं। यह ऐप आइकन्स के बैच ऑर्गनाइजेशन को सपोर्ट करता है और किसी भी स्क्रीन यहां तक कि लॉक स्क्रीन (आईफोन की तरह) नोटिफिकेशन्स ऐक्सेस करने देता है। नए यूजर इंटरफेस में फ्लोटिंग नोटिफिकेशन्स भी दिखती हैं जो स्क्रीन के टॉप पर दिखती हैं और आप उनपर ऐक्शन भी ले सकते हैं। जैसे, अगर फोटो खींचते वक्त कोई कॉल आ जाए, तो यह कॉल आपको बिना कैमरा ऐप बंद किए स्क्रीन के टॉप पर दिखाने लगेगा। इसमें आईओएस जैसे बैज नोटिफिकेशन्स भी हैं जो ऐप के टॉप पर अनरेड काउंट भी दिखाते हैं। फोन के भारतीय वर्शन में गूगल प्ले स्टोर और मैप्स, जीमेल, यूट्यूब और हैंगाउट्स जैसे गूगल ऐप्स भी प्रीलोडेड हैं जो कि चाइनीज वर्शन में नहीं हैं। इस सॉफ्टवेयर में कोई स्टॉक ऐंड्रॉयड ऐप नहीं है और गैलरी, म्यूजिक, कैल्क्युलेटर, कैलेंडर और ईमेल ऐप्स सभी MIUI टीम द्वारा बनाई गई हैं। ये ऐप्स काफी सुंदर लगती हैं और अडिशनल वैल्यू ऐडेड फीचर्स देती हैं। MIUI 6 में ज्यादा नकल किये गए एलिमेंट्स नहीं हैं लेकिन कुछ बिल्कुल iOS सिस्टम ऐप्स की कॉपी हैं कलर स्कीम के साथ। MIUI ऐप स्विचर को मेन्यु की प्रेस कर लॉन्त किया जा सकता है और अब इसमें ऐप प्रीव्यू भी दिखता है। यह फोन की मेमरी फ्री करने, बैकग्राउंड टास्क किल करने और कैश क्लियर करने में भी अब सक्षम है। इसके जरिये आप कुछ बैकग्राउंड ऐप्स को लॉक भी कर सकते हैं ताकि वे किल न हों। MIUI में स्टॉक ऐंड्रॉयड की तुलना में कई अडिशनल फीचर्स हैं। उदाहरण के तौर पर, फोन ऐप में कुछ नंबर्स से कॉल और मेसेज ब्लॉक किये जा सकते हैं। इसमें इन-बिल्ट कॉल रेकॉर्डिंग फीचर है जिससे आप सभी या कुछ चुनिंदा नंबर्स की कॉल्स रेकॉर्ड कर सकते हैं। मेसेजिंग ऐप में आप महत्वपूर्ण मेसेजेस को टॉप पर पिन कर सकते हैं, कुछ कॉन्टैक्ट्स के मेसेज प्राइवेट मेसेज फोल्डर में छिपा सकते हैं जो कि बड़े ही खूफिया ढंग से इनबॉक्स में दिया गया है। नोट्स और म्यूजिक के विजेट्स हटा दिये गए हैं। इस सॉफ्टवेयर में बिल्ट-इन सिक्यॉरिटी फीचर्स हैं जिनमें वाइरस स्कैन और ऐप्स के लिए परमिशन मैनेजर भी है। आप स्टेटस बार में नेटवर्क स्पीड या डेटा यूज़ेज नोटिफिकेशन्स पाने का विकल्प चुन सकते हैं। आप अगर किसी ऐप को सिर्फ वाई-फाई (या 3G) से कनेक्ट होने पर ही खोलना चाहें तो ऐसी सेटिंग भी कर सकते हैं। Mi क्लाउड से आप कहीं पर भी अपने फोटो, कॉन्टैक्ट्स, मेसेज, कॉल लॉग्स वगैरह ऐक्सेस कर सकते हैं। 10 जीबी फ्री स्टोरेज और ज्यादा पावरफुल फीचर्स के साथ Mi क्लाउड पर आपके Mi फोन, Mi पैड आदि का कॉन्टेंट Mi क्लाउड पर स्टोर्ड रह सकता है। कुलमिलाकर MIUI6 ज्यादा रिफाइन्ड लगता है लेकिन कैमरा और म्यूजिक ऐप्स के बदलाव रास नहीं आते। किसी कारण से, म्यूजिक प्लेयर आईट्यून्स और गूगल प्ले से डाउनलोड किये म्यूजिक के लिए ऐलबम आर्ट नहीं दिखाई देती। iOS से प्रेरित सेटिंग्स मेन्यू में क्विक सेटिंग्स नहीं हैं और कई आम सेटिंग्स 'मोर' में छिपा कर रखी गई हैं। कैमरा शाओमी Mi 4 में 8 मेगापिक्सल फ्रंट कैमरा और 13 मेगापिक्सल सोनी का CMOS कैमरा है। कैमरा ऐप को पूरी तरह से री-न्यू किया गया है और इसमें बेसिक और अड्वांस्ड मोड्स नहीं हैं। बल्कि, इसमें हॉरिजॉन्टली स्लाइड करने पर 3 स्क्रीन्स आती हैं- एक में लाइव फिल्टर हैं, बीच वाली में डिफॉल्ट कैमरा इंटरफेस और आखिरी में बर्स्ट, पैनोरमा, HDR, मैनुअल और रीफोकस मोड्स के टॉगल और सेटिंग्स बटन हैं। विडियो मोड में इंटरफेस में दो ही स्क्रीन्स हैं जिनमें फास्ट और स्लो मोशन विडियो और HDR शूट करने के ऑप्शन्स और सेटिंग्स हैं जिनके जरिये आप 4K विडियो रिकॉर्डिंग मोड भी सिलेक्ट कर सकते हैं।0 मैनुअल मोड में वाइट बैलेंस, फोकस, एक्सपोजर टाइम और ISO के लिए ग्रैन्युलर सेटिंग्स दिखती हैं। दिन की रोशनी में ली गई तस्वीरों में अच्छी डीटेलिंग, ऐक्युरट कलर रीप्रोडक्शन, कम नॉइज़ और अच्छा कंट्रास्ट देखने को मिला। घर के अंदर या लो-लाइट में लिए गए शॉट्स भी अच्छे थे, लेकिन इनमें थोड़ी नॉइज़ थी। खासकर 100% जूम पर। HDR मोड में लिए गए शॉट्स में रंग गहरे थे और शैडो भी नहीं थी, लेकिन फ्लैगशिप फोन के कैमरों जितने अच्छे नहीं थे। इस फोन में 8 मेगापिक्सल फ्रंट-फेसिंग कैमरा है और इससे ली गई सेल्फीज़ में जान दिखती है। शाओमी Mi 4 में 1080p, 720p और 480p रिजॉल्यूशन की विडियो रेकॉर्ड की जा सकती हैं और इसमें एक इमेज स्टेबिलाइजर ऐंटि-शेक फीचर (जिसमें ऑप्टिकल इमेज स्टेबिलाइजेशन शामिल नहीं है) है। इसकी विडियो और ऑडियो क्वॉलिटी अच्छी है। हार्डवेयर और परफॉर्मेंस शाओमी Mi में 2.5 गीगाहर्त्ज क्वाड-कोर स्नैपड्रैगन 801 प्रोसेसर और 3 जीबी रैम है। हार्डवेयर के हिसाब से ऑप्टिमाइज्ड MIUI सॉफ्टवेयर होने के कारण फोन काफी रेस्पॉन्सिव है। होम स्क्रीन और मेन्यु में नेविगेट करने, ऐप लॉन्च करने और उनके बीच स्विच करने के दौरान हमें कोई लैग नहीं मिला। स्क्रॉलिंग काफी स्मूथ थी और फोन पर बिना किसी समस्या फुल HD विडियो प्ले हो रही थीं। सिन्थेटिक बेंचमार्क्स के मामले में फोन का स्कोर Antutu में 43,684, Quadrant में 20,271 और Nenamark 2 बेंचमार्क टेस्ट में 59.3 रहा। इनमें से कुछ स्कोर्स Mi 3 से कहीं ज्यादा बेहतर हैं लेकिन वनप्लस वन के स्कोर से मार खा जाते हैं। हालांकि, हम सिर्फ बेंचमार्क पर आधारित कोई फोन रेकमेंड नहीं करते क्योंकि कई बार स्कोर्स और असली परफॉर्मेंस में काफी फर्क देखा गया है। इस फोन के एक वेरियंट में 16 जीबी इंटरनल स्टोरेज है जिसमें से 13.3 जीबी एंड यूजर्स के लिए अवेलेबल है। बद किस्मती से इसकी स्टोरेज बढ़ा पाना संभव नहीं है। हालांकि आप यूएसबी ऑन-द-गो केबल की मदद से फ्लैश ड्राइव लगाकर यूज कर सकते हैं। भारत में अब इस फोन का 64 जीबी स्टोरेज वेरियंट भी उपलब्ध है। शाओमी Mi 4 में ब्लूटूथ, वाई-फाई और GPS कनेक्टिविटी ऑप्शन्स हैं लेकिन NFC नहीं है। इस फोन की कॉल क्वॉलिटी और सिग्नल रिसेप्शन अच्छे हैं और हमें कॉल करने के दौरान कोई दिक्कत नहीं हुई। ऐसे एरिया से भी फोन करके देखा गया जहां सिग्नल थोड़े वीक रहते हैं, पर कॉल्स संतोषजनक रहीं। हालांकि, कभी-कभी दूसरी तरफ से आवाज धीमी होने की शिकायत की गई। फोन पर GPS चलाने में कोई दिक्कत नहीं आई। इस फोन में FM रेडियो में रिकॉर्डिंग फीचर भी है और यह ऐप बिना हेडफोन लगाए भी काम करती है। हम कई विडियो और ऑडियो फॉरमैट्स इसपर चला सके। इस डिवाइस में दूसरी तरह के हेडफोन्स के लिए कस्टमाइज्ड ऑडियो सेटिंग्स हैं। फोन का एक्सटर्नल स्पीकर आउटलेट निचली सतह पर है और लाउड साउंड में फटने की दिक्कत नहीं आती। लेकिन यह स्टीरियो नहीं है। Mi 4 में 3080 mAh बैटरी है जो कि रिमूवेबल नहीं है। आप मोडरेट से हेवी यूज़ में इसे डेढ़ दिन तक बिना परेशानी के चला सकते हैं। इस फोन में दो पावर मोड्स हैं और आप बैटरी बचाने के लिए बैलंस्ड मोड को चुन सकते हैं। नतीजा 19,999 रुपये में शाओमी Mi 4 एक बढ़िया फ्लैगशिप फोन है जिसमें कीमत और परफॉर्मेंस का अच्छा तालमेल है। फोन का डिजाइन ज्यादा फ्रेश नहीं है लेकिन अच्छा है। कुछ लोगों को Mi 3 की हल्की बॉडी भा सकती है लेकिन इसकी लंबाई से थोड़ी दिक्कत होती है। इस फोन को लेनोवो वाइब X2 और वावे ऑनर 6 से तगड़ा कॉम्पिटिशन मिल सकता है, लेकिन वनप्लस वन इसका सबसे बड़ा राइवल है। इसमें 64 जीबी स्टोरेज, 4G LTE कनेक्टिविटी हैं और कीमत Mi 4 से सिर्फ 2,000 रुपये ज्यादा है। Mi 4 फ्यूचर प्रूफ नहीं है क्योंकि इसमें एक्सपैंडेबल मेमरी और 4G नहीं है। Mi 4 फ्लिपकार्ट पर साप्ताहिक फ्लैश सेल्स में ही मिलेगा और वनप्लस वन ऐमज़ॉन इंडिया पर एक्सक्लूजिवली इनवाइट्स के आधार पर मिलता है। दोनों ही फोन्स को खरीदने में कड़ी मेहनत लगती है। अगर आपके पास पहले से ही शाओमी Mi 3 है, तो Mi 4 खरीदने की कोई वजह नहीं है। खूबियां दमदार बैटरी कैमरा क्वॉलिटी लुक्स और डिजाइन कमियां बड़ा साइज़ फ्लैश सेल में बिक्री नयेपन की कमी
न्यू यॉर्क फेसबुक पर किसी से चैट करते हुए यदि कोई बात पंसद ना आए तो आप 'डिसलाइक' का बटन दबा कर अपनी भावना आसानी से जाहिर कर पाएंगे। किसी पोस्ट पर प्रतिक्रिया देने के विकल्पों को लेकर छिड़ी बहस के बीच कंपनी अपनी मेसेंजर सेवा पर ‘डिसलाइक’ बटन की सुविधा दे सकती है। मीडिया रिपोर्ट में ऐसी संभावना व्यक्त की गई है। टेक्नॉलजी वेबसाइट ‘टेकक्रंच डॉट कॉम’ की रिपोर्ट के अनुसार, फेसबुक अपने मैसेंजर सुविधा में पहले से दिए गए रिएक्शन के ऑप्शंस में ‘डिसलाइक’ का ऑप्शन भी जोड़ सकती है। रिपोर्ट में फेसबुक के हवाले से कहा गया है, ‘हम हमेशा से मैसेंजर को यूजर्स के अधिक से अधिक करीब और मजेदार बनाने के तरीके ढूंढते रहते हैं। यह एक छोटा सा प्रयोग होगा, जिसमें हम अपने उपयोगकर्ताओं को एक इमोजी के जरिए उनकी भावनाएं बेहतर तरीके से व्यक्त करने की सुविधा देंगे।’ हालांकि फेसबुक का कहना है कि अभी ‘डिसलाइक’ की सुविधा सिर्फ मेसेंजर ऐप पर दी जाएगी, न कि फेसबुक के नियमित पोस्टों के लिए। यह मैसेंजर ऐप पर मौजूद अन्य इमोजी के साथ ही होगा, जिसमें नीचे की ओर इशारा करते हुए अंगूठे के चिह्न को जोड़ा गया है। इसके अलावा एक तरह की प्रतिक्रियाओं की संख्या भी अब गिनी जा सकेगी। फेसबुक ने फरवरी में अपने इन ‘प्रतिक्रिया’ व्यक्त करने वाले चिह्नों की वर्षगांठ मनाई और फेसबुक के इस पोस्ट पर 300 अरब प्रतिक्रियाएं दर्ज हुईं।
शाओमी के सबसे सस्ते स्मार्टफोन रेडमी 4A की गुरुवार को भारत में पहली सेल हुई। दोपहर 12 बजे ऐमजॉन इंडिया और Mi.com पर हुई इस सेल में दोनों कंपनियां ने रेकॉर्ड सेल होने का दावा किया है। कंपनियों का कहना है कि रेडमी 4A लॉन्चिंग डे पर सबसे तेजी से बिकने वाला स्मार्टफोन बन गया है। ऐमजॉन इंडिया और शाओमी ने दावा किया है कि उनके प्लैटफॉर्म पर 4 मिनट के अंदर 2,50,000 रेडमी 4A हैंडसेट बेचे गए। ऐमजॉन इंडिया ने यह भी बताया कि प्रति सेकंड उसे 1500 ऑर्डर मिले और वेबसाइट पर प्रति मिनट 50 लाख हिट्स आए। कंपनी ने यह भी कहा कि 10 लाख लोगों ने 'नोटिफाई मी' अलर्ट के लिए सब्स्क्राइब किया था। गौरतलब है कि रेडमी 4A भारत में लॉन्च होने वाला शाओमी का सबसे सस्ता स्मार्टफोन है। 5,999 रुपये में लॉन्च किए गए इस स्मार्टफोन को ऐमजॉइन इंडिया और Mi.com से खरीदा जा सकता है। इस स्मार्टफोन की अगली सेल इन्हीं प्लैटफॉर्म्स पर 30 मार्च को होगी। Redmi 4A ऐंड्रॉयड 6.0 मार्शमैलो पर आधारित कंपनी के अपने यूजर इंटरफेस MIUI8 पर रन करता है। इसमें 5 इंच का HD डिस्प्ले लगा है जिसका रेजलूशन 720 x 1280 पिक्सल्स है। स्मार्टफोन में 1.4GHz के क्वॉड-कोर स्नैपड्रैगन 425 प्रोसेसर के साथ अड्रीनो 708 जीपीयू और 2 जीबी रैम लगी है। इसकी इंटरनल मेमरी 16 जीबी है। 128 जीबी तक का माइक्रोएसडी कार्ड भी इसमें लगाया जा सकता है। इस स्मार्टफोन का बैक कैमरा 13 मेगापिक्सल है। इसमें PDAF, 5 लेंस सिस्टम, f/2.2 अपर्चर और एक LED फ्लैश है। फ्रंट कैमरा 5 मेगापिक्सल है। पॉलिकार्बोनेट बॉडी वाले शाओमी रेडमी 4A में हाइब्रिड ड्यूल सिम कार्ड स्लॉट लगाया गया है। यह 4G VoLTE, वाई-फाई, जीपीएस, ब्लूटूथ और माइक्रो-यूएसबी सपॉर्ट करता है। स्मार्टफोन में 3030 mAh बैटरी लगी है जो फास्ट चार्जिंग सपॉर्ट करती है।
नई दिल्ली स्मार्टफोन बनाने वाली भारतीय कंपनी स्वाइप ने कनेक्ट 5.1 बजट स्मार्टफोन लॉन्च किया है। कंपनी ने इसकी कीमत 3,999 रुपये रखी है। यह सिर्फ स्नैपडील पर सैंडस्टोरन ब्लैक फिनिश में मिलेगा। स्पेसिफिकेशंस की बात करें तो स्वाइप कनेक्ट 5.1 में 5 इंच का FWVGA डिस्प्ले लगा है, जिसका रेजॉलूशन 854x480 पिक्सल्स है। यह ड्यूल सिम स्मार्टफोन है, जो ऐंड्रॉयड 4.4 किटकैट पर रन करता है। इसे ऐंड्रॉयड 5.1 लॉलिपॉप पर अपग्रेड किया जा सकता है। इस स्मार्टफोन में 1.2GHz का क्वॉड-कोर प्रोसेसर लगा है, जिसके साथ 1जीबी रैम लगी है। इंटनरल मेमरी 8जीबी है, जिसे माइक्रोएसडी कार्ड की मदद से 32जीबी तक बढ़ाया जा सकता है। इस स्मार्टफोन में 8 मेगापिक्सल प्राइमरी कैमरा है, जिसके साथ एलईडी प्लैश लगी है। फ्रंट कैमरा 3.2 मेगापिक्सल है। स्वाइप कनेक्ट 5.1 की बैटरी 3000 mAh है। यह 3G, वाई-फाई, ब्लूटूथ और जीपीएस सपॉर्ट करता है। पिछले महीने कंपनी ने 3जी स्मार्टफोन स्वाइप वर्चू लॉन्च किया था। इस स्मार्टफोन के बारे में अधिक जानकारी के लिए यहां पर क्लिक करें।
स्मार्टफोन्स के लिए निनटेंडो का पहला मारियो गेम 'Super Mario Run' अब ऐंड्रॉयड पर उपलब्ध है। कंपनी ने इसे पिछले साल iOS डिवाइसेज के लिए लॉन्च किया था। अब ऐंड्रॉयड यूजर्स इसे गूगल प्ले स्टोर पर जाकर डाउनलोड कर सकते हैं। iOS वर्जन की ही तरह सुपर मारियो रन ऐंड्रॉयड पर भी फ्री डाउनलोड की जा सकती है। इसमें वर्ल्ड टूअर, टोड रैली और किंगडम बिल्डर मोड्स का फ्री ट्रायल किया जा सकता है। अगर आप गेम के सभी लेवल्स को खेलना चाहते हैं तो इसके लिए 9.99 डॉलर्स चुकाने होंगे। गेम का इंटरफेस बहुत आसान है। इसे एक हाथ से खेला जा सकता है। इसके लिए स्क्रीन पर टैप करना होगा। मारियो खुद ही रन करता है और छोटी-मोटी मुश्किलों से खुद ही पार पा लेता है। बड़ी बाधा या खाई आने पर टैप करके मारियो से जंप लगवाया जा सकता है। नीचे गेम प्ले देखें: कैसे करें डाउनलोड: गूगल प्ले स्टोर पर जाकर सर्च करें Super Mario Run और वहां से इसे इंस्टॉल कर लें। आप नीचे दिए लिंक पर क्लिक करके भी इसे डाउनलोड कर सकते हैं। ​Super Mario Run डाउनलोड करने के लिए यहां क्लिक करें
नई दिल्ली सैमसंग ने भारत में अपने स्मार्टफोन पोर्टफोलियो का विस्तार करते हुए गैलक्सी A सीरीज के दो नए स्मार्टफोन्स लॉन्च किए हैं। इन स्मार्टफोन्स का नाम है- Galaxy A5 (2017) और Galaxy A7 (2017). सैमसंग ने Galaxy A (2017) लाइन के स्मार्टफोन्स को CES 2017 शुरू होने से पहले पेश किया था। सीरीज में गैलक्सी A3 (2017) भी शामिल था जिसे अभी भारत में लॉन्च नहीं किया गया है। जानें, क्या खास है इनमें और कीमत कितनी है: Galaxy A7 और Galaxy A5 2017 में कंपनी ने वॉटर और डस्ट रेजिस्टंस दी है, जिसकी रेटिंग IP68 है। दोनों स्मार्टफोन्स में सैमसंग क्लाउड स्टोरेज और सिक्यॉर फोल्डर जैसे कुछ खास फीचर्स भी हैं। दोनों ड्यूलसिम स्मार्टफोन्स हैं और ऐंड्रॉयड 6.0 मार्शमैलो पर रन करते हैं। Samsung Galaxy A7 (2017) इस स्मार्टफोन में 5.7 इंच का फुल HD सुपर AMOLED डिस्प्ले लगा है जिसका रेजलूशन 1080 x 1920 पिक्सल्स है। 1.9GHz के ऑक्टा-कोर प्रोसेसर के साथ कंपनी ने इसमें 3जीबी रैम लगाई है। इंटरनल स्टोरेज 32 जीबी है और 256 जीबी तक का माइक्रोएसडी कार्ड इसमें लगाया जा सकता है। स्मार्टफोन का बैक कैमरा 16 मेगापिक्सल है और फ्रंट कैमरा भी इतना ही है। इसमें 3600 mAh बैटरी लगी है जो फास्ट चार्जिंग टेक्नॉलजी सपॉर्ट करती है। इसमें फिंगरप्रिंट सेंसर भी है। 4G LTE वाले इस स्मार्टफोन में वाई-फाई, ब्लूटूथ, एनएफसी और यूएसबी-टाइप सी है। Samsung Galaxy A5 (2017) इस स्मार्टफोन के बहुत से फीचर्स Galaxy A7 (2017) जैसे हैं। डिस्प्ले, बैटरी और साइज का फर्क है। इसमें 5.2 इंच का फुल HD डिस्प्ले है जिसका रेजलूशन 1080 x 1920 पिक्सल्स है। बैटरी 3000 mAh है। Galaxy A5 की कीमत 28,990 रुपये और A7 की कीमत 33,490 रुपये रखी गई है। 15 मार्च से इनकी बिक्री शुरू होगी। ब्लैक स्काई और गोल्ड सैंड कलर्स में ये उपलब्ध होंगे। इंग्लिश में पढ़ें: Samsung Galaxy A7 (2017), Galaxy A5 (2017) launched in India starting at Rs 28,990
गुलवीन औलख, नई दिल्ली डिपार्टमेंट ऑफ इलेक्ट्रॉनिक्स ऐंड इन्फर्मेशन टेक्नॉलजी 251 रुपये में मोबाइल फोन देने का दावा करने वाली कंपनी के मैनेजमेंट को तलब कर सकता है। एक्सपर्ट्स का कहना है कि 251 रुपये के प्राइस टैग वाले इस फोन का मामला सच नहीं जान पड़ता है। इसी के मद्देनजर सरकार यह कदम उठा सकती है। पहली नजर में: देखें, कैसा है फ्रीडम 251 मामले से वाकिफ कम्यूनिकेशंस मिनिस्ट्री के एक सीनियर अधिकारी ने बताया कि यह बैठक इसी हफ्ते होने की उम्मीद है। रिंगिंग बेल्स नामक कंपनी के 251 रुपये में मोबाइल बेचने के ऐलान के बाद कम्यूनिकेशंस ऐंड आईटी मिनिस्टर रवि शंकर प्रसाद ने आईटी सेक्रेटरी अरुणा शर्मा को इस कंपनी के दावों और बैकग्राउंड की पड़ताल करने को कहा था। मिनिस्ट्री ने शर्मा से कहा है कि वह इस मामले में जरूरत पड़ने पर राज्यों के मुख्यसचिव से भी मदद मांगें। अशोक चड्ढा की अगुवाई वाली कंपनी रिंगिंग बेल्स ने 17 फरवरी को बीजेपी नेता मुरली मनोहर जोशी की मौजूदगी में दुनिया का सबसे सस्ते 3जी स्मार्टफोन फोन फ्रीडम 251 लॉन्च किया था। इसके बाद कंपनी इस फोन की बुकिंग के लिए लाखों लोग कंपनी की वेबसाइट पर पहुंच गए। सावधान! फर्जी तरीके से हो रही 'फ्रीडम 251' की बिक्री चड्ढा ने बताया कि उन्होंने रविवार दोपहर तक आईटी डिपार्टमेंट से कोई कॉल नहीं आई थी। कंपनी का दावा है कि उसके इस फोन के लिए पहले दिन 3.70 करोड़ रजिस्ट्रेशन हुए, जिनमें से 30,000 पेड ऑर्डर थे। 250 रुपये में स्मार्टफोन लॉन्च करने से पहले रिंगिंग बेल्स नामक इस कंपनी को कोई नहीं जानता था। कंपनी का इरादा इस फोन के लिए 50 लाख बुकिंग हासिल करने का है। इसने सभी हैंडसेट्स की डिलीवरी 30 जून तक करने का वादा किया है। हालांकि, कई लोगों ने कंपनी और उसके दावों की विश्वसनीयता पर सवाल उठाए हैं। इंडियन सेल्युलर एसोसिएशन से जुड़ी हैंडसेट कंपनियों ने इस मसले को टेलिकॉम मिनिस्टर के सामने उठाया है। इन कंपनियों का कहना है कि रिंगिंग बेल्स जिस डिवाइस को 250 रुपये में ऑफर कर रही है, उसकी बिक्री 3,500 रुपये से कम में मुमकिन नहीं है। देखें, फ्रीडम 251 को देखकर क्या बोले लोग बीजेपी सांसद किरीट सोमैया ने भी इस सिलसिले में टेलिकॉम मिनिस्टर रवि शंकर प्रसाद को चिट्ठी लिखी है। सोमैया ने इस चिट्ठी में इसे 'पोंजी' घोटाला करार दिया है। कम्यूनिकेशंस और आईटी मिनिस्ट्री ने हैंडसेट की कीमत को लेकर अपना रुख साफ किया है। मिनिस्ट्री का कहना है सरकार का इस मामले से कोई लेनादेना नहीं है और इस तरह की डिवाइस की अनुमानित लागत किसी भी हालत में 2,300 रुपये से कम नहीं हो सकती।
आशीष पांडे, बार्सिलोना मोबाइल वर्ल्ड कांग्रेस 2016 शुरू होने से ठीक पहले सैमसंग ने साल के सबसे बड़े ल़ॉन्च के साथ आगाज किया। अपने प्रीमियम फ्लैगशिप फोन गैलक्सी S7 और S7 Edge के अलावा उसने एक नया गैजट गियर 360 लॉन्च किया है, जो दो लेंस की मदद से 360 डिग्री पर फोटो या विडियो रेकॉर्ड कर सकता है। गैलक्सी S 7 में अपने पिछले वर्जन S 6 के मुकाबले डिजाइन में बहुत अंतर नहीं है लेकिन परफॉर्मेंस और बाकी फीचर में यह अगली जेनरेशन में चला जाता है। S 7 में 5.1 इंच और S 7 Edge में 5.5 इंच डिस्प्ले है। पिछले साल जब S6 लॉन्च हुआ तो उसकी बॉडी और डिजाइन में सैमसंग ने अपना अब तक का सबसे बड़ा चेंज किया था, इस बार उसे कायम रखा गया है, इस हद तक कि S6 और S7 की बॉडी देखकर फर्क बताना मुश्किल होता है। लेकिन अंदर से बहुत कुछ बदल गया है। S7 अब पानी से नहीं डरता, आईपी68 प्रॉटेक्शन के साथ यह पानी में डेढ़ मीटर अंदर आधे घंटे तक रह सकता है। सिंगल सिम और मेमरी न बढ़ा पाने की शिकायत भी खत्म हुई है। हाइब्रिड सिम ट्रे से या तो दो सिम या एक सिम और 200 जीबी तक मेमरी एक्सपैंड करने का ऑप्शन है। इसमें अब ऑलवेज ऑन डिस्प्ले AOD का भी फीचर है, जो फोन का डिस्प्ले बंद रहने पर भी कैलंडर या डेट फॉर्मैट के साथ जरूरी नोटिफिकेशन अलर्ट भी देता है। इससे बैटरी परफॉर्मेंस सुधरती है। S7 Edge के यूएक्स में भी काफी बदलाव हैं। डिस्प्ले में दोनों तरफ साइड में जो एक और फोल्ड डिस्प्ले मिलता है, वहां अब टास्क या एप्स की दो लेयर जोड़ सकते हैं। इसके अलावा क्विक कॉन्टैक्ट, न्यूज फीड, मौसम, स्कोर, स्केल या कंपस जैसे ऐप्स भी यहां आते हैं। एज के ऐप्स में भी इजाफा हुआ है। S6 ने अपने कैमरे से सबको इंप्रेस किया है, S7 में इसे बेहतर किया गया है। पहले के कैमरे में एफ 1.9 अपरचर का लेंस था जो अब एफ 1.7 है, यानी कम रोशनी में ज्यादा ब्राइट और कम नॉइज की तस्वीरें खींची जा सकेंगी।12 मेगापिक्सल के मेन कैमरे में पहली बार डुअल पिक्सल सेंसर है जो कैमरे का फोकस फौरन सेट करने में मदद करता है। सैमसंग का कहना है कि S7 की प्रोसेसिंग पावर अब S6 के मुकाबले 30 परसेंट ज्यादा फास्ट है, हालांकि भारतीय समय के अनुसार देर रात हुए लॉन्च में खबर लिखे जाने तक प्रोसेसर की डीटेल नहीं मिल पाई थी। S7 में 3000 मिली एंपियर और Edge में 3600 मिली एंपियर की बैटरी है, फास्ट चार्जिंग के साथ। वायरलेस चार्जिंग तो है ही। यूएसबी टाइप सी चार्जिंग का फीचर नहीं आया है। गेमिंग पर भी नया फोकस देखने को मिला है। हीटिंग से बचने के लिए सैमसंग ने पहली बार अपने फोन के अंदर 0.4 मिलीमीटर मोटा पाइप दिया है। यानी इस वॉटरप्रूफ फोन के अंदर इस पाइप में पानी होता है जो प्रोसेसर को गेमिंग के दौरान हीटअप होने पर कूल करता है। गेम लॉन्चर का एप भी है जो गेम खेलने के दौरान बाकी नोटिफिकेशन ऑफ करने, स्क्रीन शॉट लेने या गेम का विडियो रिकॉर्ड करने जैसे फीचर देता है। गियर 360, एक नया गैजट छोटी सी बॉल जैसा दिखने वाला यह नया गैजट आगे और पीछे दो फिश आई लेंस से लैस है और यह 360 डिग्री पर पिक्चर या विडियो रिकॉर्ड कर सकता है। दोनों लेंस 15 मेगापिक्सल के हैं। इसमें चार्जिंग और स्टोरेज का ऑप्शन है। एक चार्ज पर 100-140 मिनट तक रिकॉर्डिंग हो सकती है। गैलक्सी फोन के साथ इसे इंटीग्रेट करने पर यह रिमोट कैमरा की तरह काम करता है और दोनों लेंस की रेकॉर्डिंग को आपस में स्टिच कर देता है, जिसे आप फोन को वर्चुअल रिऐलिटी VR गियर के साथ देख सकते हैं। यानी फोन इस इकोसिस्टम के सेंटर में है। यह अभी S7, S7 Edge, S6 और इसके एज वर्जन, S 6 प्लस और नोट 5 के साथ काम करेगा। खबर लिखे जाने तक सैमसंग के इवेंट में इनकी प्राइसिंग के संकेत नहीं दिए गए थे, हालांकि सूत्रों से हमें पता चला कि नया गैलक्सी भारत में मार्च के दूसरे हफ्ते तक आ सकता है।
माइक्रोमैक्स ने अपनी Vdeo सीरीज में Vdeo 3 और Vdeo 4 स्मार्टफोन्स लॉन्च करने के बाद एक और स्मार्टफोन पेश किया है। Micromax Spark Vdeo नाम के इस फोन बजट सेगमेंट में उतारा गया है। जानें, क्या हैं इसके स्पेसिफिकेशंस और किस प्राइस टैग के साथ लॉन्च किया गया है इसे: माइक्रोमैक्स स्पार्क विडियो में ऐंड्रॉयड 6.0 मार्शमैलो पर रन करता है। यह ड्यूल सिम स्मार्टफोन है। इसमें 4.5 इंच का FWVGA IPS डिस्प्ले लगा है, जिसका रेजलूशन 480 x 854 पिक्सल्स है। इसमें 1.1GHzके क्वॉलकॉम प्रोसेसर के साथ 1 जीबी रैम लगी है। क्वॉलकॉम का कौन सा प्रोसेसर इसमें लगाया गया है, इस बारे में जानकारी नहीं दी गई है। स्पार्क विडियो का बैक कैमरा 5 मेगापिक्सल है जिसके साथ LED फ्लैश दी गई है। फ्रंट कैमरा 2 मेगापिक्सल है। स्मार्टफोन की इंटरनल मेमरी 8 जीबी है और 32 जीबी तक का माइक्रो एसडी कार्ड लगाया जा सकता है। कनेक्टिविटी की बात करें तो माइक्रोमैक्स स्पार्क विडियो 4G VoLTE, वाई-फाई, जीपीएस, ब्लूटूथ और माइक्रो यूएसबी सपॉर्ट करता है। स्मार्टफोन की बैटरी 1800 mAh है। कंपनी के मुताबिक यह 5 घंटों का टॉकटाइम और 150 घंटों का स्टैंडबाइ टाइम दे सकती है। यह स्मार्टफोन 12 भारतीय भाषाओं को सपॉर्ट करता है। विडियो सीरीज के अन्य स्मार्टफोन्स की तरह माइक्रोमैक्स ने इसमें भी गूगल ड्यूओ ऐप प्रीलोडेड दिया है। इसे 4,499 रुपये के प्राइस टैग के साथ लॉन्च किया गया है। 24 मार्च से इसे सिर्फ स्नैपडील से खरीदा जा सकता है। यह गोल्ड कलर में उपलब्ध है। इस फोन के साथ 12 महीनों की ब्रैंड वॉरन्टी भी मिल रही है।
गुलवीन औलख, नई दिल्ली क्या आपने टिन्नो हुआक्विन या मलाटा के फोन के बारे में सुना है? दुनिया का दूसरे सबसे बड़ा और सबसे तेजी से बढ़ रहा मोबाइल फोन मार्केट अब ऐसे चाइनीज ब्रैंड्स से भर सकता है, जिनके बारे में कम ही सुना गया हो। ज्यादातर कंपनियां फीचर फोन से स्मार्टफोन कन्वर्जन मार्केट की तरफ देख रही हैं। भारत में 1 अरब फोन यूजर्स में सिर्फ 30 करोड़ के पास स्मार्टफोन है। अनुमानों के मुताबिक, चाइनीज प्रॉडक्ट्स कीमतों के मामले में बेहद कॉम्पिटीटिव होंगे। चाइनीज कंपनियां अपने ब्रैंड नेम के तहत बड़े पैमाने पर इंडियन मार्केट को टारगेट करेंगी। ये कंपनियां आमतौर पर अपेक्षाकृत ज्यादा मशहूर ब्रैंड्स के लिए फोन बनाकर पैसे कमाती हैं। एक कम जाना-माना ब्रैंड पहले ही भारत में प्रवेश कर चुका है। आईवूमी नामक इस ब्रैंड ने कुछ दिनों पहले स्मॉर्टफोन के 4 मॉडल लॉन्च किए। टेलीकॉम इंडस्ट्री के एक सीनियर एग्जिक्युटिव ने बताया, 'टिन्नो, मलाटा और हुआक्विन जैसे ऑरिजनल इक्विपमेंट मेकर्स या ऑरिजनल डिजाइन मेकिंग कंपनियां अब तक चीन तक सीमित रही हैं। हालांकि, चीन के मार्केट में स्लोडाउन के कारण वे अब भारत आने की भी तैयारी कर रही हैं।' टिन्नो और हुआक्विन को इस सिलसिले में भेजी गई ईमेल का कोई जवाब नहीं मिला, जबकि मलाटा मोबाइल्स से भी किसी तरह की टिप्पणी हासिल नहीं हो सकी। चाइनीज ब्रैंड्स पहले ही भारत के स्मार्टफोन सेगमेंट के टॉप 5 में से 4 स्थानों पर कब्जा जमा चुके हैं। दूसरे नंबर पर चीन का ब्रांड शाओमी है, जबकि इसके बाद लेनोवो, ओप्पो और विवो हैं। अक्टूबर-दिसंबर 2016 क्वॉर्टर में चाइनीज वेंडर्स की हिस्सेदारी 46 फीसदी रही। आईडीसी के आंकड़ों के मुताबिक, पिछले साल के इसी पीरियड के मुकाबले संबंधित अवधि में उनकी शिपमेंट डबल हो गई। काउंटर प्वाइंट रिसर्च के सीनियर ऐनालिस्ट तरुण पाठक ने बताया, 'भारत दुनिया के सबसे तेजी से बढ़ रहे स्मार्टफोन मार्केट में से एक है और 2017 में इस मार्केट की ग्रोथ 19 फीसदी रहने का अनुमान है। लिहाजा, यहां के मार्केट में नए खिलाड़ियों का आना जारी रहेगा।' उनका कहना था कि नोकिया जैसे स्थापित ब्रैंड्स फीचर फोन और स्मार्टफोन में इसलिए जून तक भारत में वापसी कर रहे हैं क्योंकि यहां उन्हें जबर्दस्त संभावना दिख रही है। आईडीसी के ऐनालिस्ट्स का कहना है कि इंडियन मार्केट में एंट्री करने वाले नए खिलाड़ियों के लिए कुछ प्राइस सेगमेंट में ही गुंजाइश है। आईडीसी इंडिया के सीनियर ऐनालिस्ट नवकेंद्र सिंह ने बताया, '100 डॉलर से नीचे के सेगमेंट में निश्चित तौर पर गुंजाइश है। महंगे फोन के मार्केट में ब्रांड अहम है। इसी वजह से 500 डॉलर के ऊपर में सिर्फ दो खिलाड़ी (सैमसंग और ऐपल) अहम हैं।' ट्रांसियन ग्रुप से जुड़े टेक्नो और इनफिनिक्स ब्रैंड्स भारत में एंट्री के लिए तैयार हैं। ये दोनों अफ्रीका में बेहद अहम ब्रैंड हैं।
अनुपम सक्सेना भारतीय बाजार में डेब्यू करने के वक्त से ही शाओमी ने मार्केट शेयर पर कब्जा जमा रखा है, और ब्रैंड रीकॉल को भी मेंटेन किया है जो कि एक बिल्कुल नए ब्रैंड के लिए काफी अच्छी बात है। हाल ही में भारतीय कंज्यूमर को लुभाने के लिए शाओमी ने 'इंडिया से इन्स्पायर्ड' नया Mi4i प्रीमियम बजट स्मार्टफोन लॉन्च किया जिसकी ग्लोबल लॉन्चिंग नई दिल्ली में ही हुई। सबसे पहले भारत में उतारे गए इस फोन में सैमसंग गैलक्सी A7 और HTC डिजायर 826 की टक्कर के स्पेसिफिकेशन्स हैं और दाम इन फोन्स के 50% से भी कम हैं। इस फोन ने यह तो साबित कर दिया कि भारत इस समय शाओमी के लिए सबसे महत्वपूर्ण बाजार है, लेकिन क्या यह फोन खरीदना अच्छा फैसला होगा? यह जानने के लिए हमने इस फोन के साथ पूरा 1 हफ्ता गुजारा। पढ़िये इसका डीटेल्ड रिव्यू... बिल्ड और डिजाइन ईमानदारी से कहें, तो फोन का डिजाइन लैंग्वेज शाओमी के बड़ी स्क्रीन वाले बजट फोन रेडमी नोट से काफी मिलता-जुलता है। इसके सफेद पॉलीकार्बोनेट बैक के कारण ऐसा लगता है। हालांकि, यह उसके मुकाबले काफी कॉम्पैक्ट डिवाइस है जिसके डायमेंशन्स सिर्फ 138.1x69.6x7.8 mm है। ऐपल आईफोन 6 से बहुत थोड़ा-सा चौड़ा और मोटा है यह फोन। इस फोन में 5 इंची डिस्प्ले है जबकि आईफोन 6 में 4.7 इंच का डिस्प्ले है। यह एक यूनिबॉडी फॉर्म फैक्टर वाला फोन है यानी इसका बैक रिमूवेबल नहीं है। इससे डिवाइस की ड्यूरेबिलिटी बढ़ती है। इसका बैक एज से हल्का सा कर्व्ड है और फोन के आसपास के हिस्से को रैप करता है। प्लास्टिक का बना होने के बावजूद यह मोटा और स्ट्रॉन्ग लगता है। और मैट फिनिश के चलते अच्छा दिखता है। यह फिनिश इसे स्मजप्रूफ भी बनाता है और शाओमी का दावा है कि इस फोन पर जल्दी दाग नहीं पड़ते। हमने इस बात को सच पाया। इस फोन में बेस्ट यह है कि एक हाथ में पकड़कर इस्तेमाल करने के लिए यह फोन बिल्कुल पर्फेक्ट है। यह Mi3 और Mi4 से बेहतर है और पकड़ने में अच्छा फील होता है। फोन के बेजल बहुत पतले हैं और फोन की पावर और वॉल्यूम रॉकर कीज़ दाईं तरफ हैं। निचली सतह पर माइक्रो-यूएसबी पोर्ट है जिसमें कनेक्टर लगाने के लिए थोड़ी जद्दोजहद करनी पड़ती है। इसका 3.5 mm हेडसेट टॉप एज पर है। कीज़ का टैक्टाइल फीडबैक अच्छा है। फोन का प्राइमरी कैमरा डिवाइस से बाहर उभरकर नहीं आता। स्पीकर आउटलेट अब भी पीछे है जिससे साउंड मफल होने लगता है। हालांकि, फोन को हल्का-सा ऊपर उठाने के लिए एक लिप है, लेकिन सॉफ्ट सर्फेस या स्किनी जीन्स की जेब में यह तरकीब भी काम नहीं आती। बाएं एज पर एक सिम कार्ड ट्रे है जिसमें दो माइक्रो सिम कार्ड स्लॉट्स हैं। फोन के फ्रंट पर वाइब्रेंट फुल HD डिस्प्ले है जिसपर नीचे की तरफ तीन कपैसिटिव नेविगेशन कीज़ हैं और टॉप पर कैमरा लेंस है। कुलमिलाकर, शाओमी Mi4i एक खूबसूरत और कॉम्पैक्ट फोन है जो एक हाथ से फोन यूज करने वाले लोगों को पसंद आएगा। डिस्प्ले Mi4i में 5 इंची फुल HD (1920x1080 पिक्सल) IPS डिस्प्ले है जिसे शार्प या JDI ने तैयार किया है। 440ppi वाला यह डिस्प्ले हमें काफी शार्प लगा। शाओमी ने इसपर कॉर्निंग का कॉनकोर वन ग्लास सल्यूशन इस्तेमाल किया है जिससे स्क्रीन स्क्रैच प्रूफ तो बनती ही है, थिन और सेंसिटिव भी हो जाती है। ऐप के आइकन और यूआई एलिमेंट्स् स्क्रीन पर फ्लोट होते दिखते हैं। शाओमी का दावा है कि अब्रेशन रेजिस्टेंस गोरिला ग्लास 3 के बराबर है। हमने पाया कि स्क्रीन स्मज और छोटे-मोटे स्क्रैच नहीं झेल पाती। शाओमी ने एक स्पेशल टेक्नॉलजी फोन में डाली है जिसका नाम सनलाइट डिस्प्ले है। इससे फोन तेज धूप में भी ग्राफिक्स अच्छी तरह रेंडर करता है। यह एक स्मार्ट ऐल्गॉरिथम और हार्डवेयर-बेस्ड प्रोसेसिंग के जरिये डार्क पिक्सल्स को लाइट करता है जिससे धूप में भी तस्वीरें, विडियो और UI एलिमेंट्स (कीबोर्ड भी) नॉर्मल लाइट जैसे ही दिखते हैं। हमें यह फीचर काफी पसंद आया। यह धूप में फोटो खींचने में भी काम आया। सॉफ्टवेयर शाओमी Mi4i ऐंड्रॉयड 5.0 लॉलीपॉप आधारित MiUI6 पर रन करता है। यह फोन ऐंड्रॉयड लॉलीपॉप के यूआई ट्वीक्स कम फीचर करता है। यहां तक कि ऐप स्विचर भी MiUI वालाहै और सिस्टम ऐप्स में मटीरियल डिजाइन नहीं दिखता। शाओमी ने 6 भारतीय भाषाओं के लिए सपोर्ट और भारत के लिए बीटा में विजुअल IVR ऐड किया है। विजुअल IVR के जरिये यूजर्स इंटरैक्टिव वॉइस रेस्पॉन्स सिस्टम्स में मेन्यू-ड्रिवन फैशन में नेविगेट कर सकते हैं। फिलहाल, विजुअल IVR बीटा में है और तीन सर्विसेज को सपोर्ट करता है, आईआरसीटीसी, क्लियरट्रिप और इंडिगो। हमारी रिव्यू युनिट में यह फीचर नहीं था। नए OS का डिजाइन ज्यादा फ्लैट है, ट्रांजिशन इफेक्ट्स स्मूथ हैं, मल्टि-टास्किंग बेहतर है और दूसरे फीचर्स में नोटिफिकेशन इंटरफेस और जेस्चर्स हैं। MiUI डिजाइन में ऐपल के iOS जैसा है और नेविगेशन में कोई अलग ऐप ड्रॉर नहीं है। इसका फोकस इस्तेमाल में आसानी और एन्हांस्ड नेटिव ऐप्स, बेहतर नोटिफिकेशन्स और कॉल रिकॉर्डिंग और ब्लॉकिंग जैसे फीचर्स देने पर है। कैमरा शाओमी Mi4i में 5 मेगापिक्सल फ्रंट कैमरा (5 एलिमेंट लेंस, f/1.8 अपर्चर) और एक 13MP सोनी का CMOS कैमरा (5 एलिमेंट लेंस, f/2.0 अपर्चर) है। इसका प्राइमरी कैमरा ऐपल के आईफोन 6 की तरह टू-टोन फ्लैश के साथ आता है। Mi4i में वही कैमरा ऐप है जो Mi4 में थी। इसमें बेसिक और अड्वांस्ड मोड्स नहीं हैं। बल्कि, इसमें 3 स्क्रीन्स हैं जिन्हें आप स्टिल मोड में हॉरिजॉन्टली स्लाइड कर सकते हैं। पहली पर लाइव फिल्टर्स हैं, बीच वाली पर डिफॉल्ट कैमरा इंटरफेस और आखिरी स्क्रीन पर पैनोरमा, टाइमर, मैनुअल, ब्यूटिफाई और रीफोकस मोड्स और एक सेटिंग बटन दिये गए हैं। विडियो मोड मे इंटरफेस की सिर्फ दो स्क्रीन्स हैं जिनमें से एक फास्ट और स्लो मोशन विडियो के लिए टॉगल्स हैं। साथ में सेटिंग्स हैं जिनसे आप फुल HD विडियो रिकॉर्डिंग मोड सिलेक्ट कर सकते हैं। मैनुअल मोड वाइट बैलेंस, फोक, एक्सपोजर टाइम और आईएसओ जैसे ऐट्रिब्यूट्स के लिए ग्रैन्युलर सेटिंग्स ऑफर करता है। दिन की रोशनी में कैमरे से कैप्चर की गई तस्वीरें अच्छी निकलीं और उनमें बढ़िया डीटेलिंग, ऐक्युरट कलर रीप्रोडक्शन, अच्छा कंट्रास्ट देखने को मिला और कोई नॉइज़ नही थी। कम रोशनी और अंदर की तस्वीरें भी अच्छी थीं लेकिन उनमें थोड़ी नॉइज़ थी। खासकर 100% जूम पर। HDR मोड में लिए गए शॉट्स में कलर्स डीप थे और शैडो हल्के थे। फ्रंट कैमरा अच्छी क्वॉलिटी की सेल्फी कैप्चर करता है और ब्यूटी मोड से उन्हें और खूबसूरत बनाया जा सकता है। शाओमी Mi4i 1080 पिक्सल, 720 पिक्सल और 480 पिक्सल रिजॉल्यूशन ऑफर करता है। इसमें एक इमेज स्टेबिलाइजर ऐंटि-शेक फीचर भी है (जिसमें ऑप्टिकल इमेज स्टेबिलाइजेशन शामिल नहीं है)। यह अच्छी क्वॉलिटी के विडियो शूट करता है और ऑडियो क्वॉलिटी भी अच्छी आती है। कहना होगा कि इस प्राइस सेगमेंट के बाकी फोन्स के मुकाबले इस फोन का कैमरा बेस्ट है। परफॉर्मेंस Mi3 से अलग, शाओमी Mi4i किसी हाई-एंड प्रोसेसर के साथ नहीं आता। बल्कि कम्पनी ने इसमें क्वालकॉम का नया 64 बिट 1.7 GHz ऑक्टा-कोर स्नैपड्रैगन 615 प्रोसेसर दिया है। इसमें अड्रीनो 405 ग्राफिक्स और 2 जीबी रैम है। साथ में 16 जीबी इंटरनल स्टोरेज है जो एक्सपैंडेबल नहीं है। फोन के एक हफ्ते के इस्तेमाल के दौरान हमने देखा कि ओवरऑल परफॉर्मेंस प्रीमियम बजट और मिडरेंज स्मार्टफोन्स जैसी है लेकिन थोड़े इशू हैं। सबसे पहले, MiUI6 के ट्रांजिशन इफेक्ट्स और ऐनिमेशन्स के बारे में बात करें तो ये थोड़े जर्की हैं और कभी-कभी फ्रेम ड्रॉप होता है। डिवेलपर ऑप्शन्स सेटिंग्स में सेटिंग्स से थोड़ी-बहुत छेड़छाड़ से मदद मिलती है लेकिन इसे हार्डवेयर (जीपीयू और प्रोसेसर) को ऑप्टिमाइज करके ठीक क्यों न किया जाए। हमने यह भी पाया कि गेम्स खेलने या बैकग्राउंड में कई ऐप्स खुले होने से फोन गर्म हो जाता है। जैसे ही फोन गर्म होता है, सीपीयू परफॉर्मेंस पर फर्क पड़ता है और फोन स्लो हो जाता है। हमने बैटरी टेम्प्रेचर को नापा और इसे 37 से 40 डिग्री सेल्सियस के बीच पाया। हमने लियोज़ फॉर्च्यून और अस्फाल्ट 8 जैसे गेम्स खेले। अस्फाल्ट 8 के दौरान छोटे-मोटे फ्रेम ड्रॉप्स आए। परफॉर्मेंस मोड एक्सपीरियंस को बेहतर करता है, लेकिन इसका असर फोन के बैटरी बैकअप पर पड़ता है। फोन फुल ब्राइटनेस पर हो, दो-तीन ईमेल अकाउंट्स के पुश ऑन हों, 3G ऑन हो और ट्विटर, फेसबुक के नोटिफिकेशन्स ऑन हों तो परफॉर्मेंस मोड में यह फोन 10-12 घंटे चलेगा और बैलेंस्ड मोड में 13-14 घंटे। ब्राइटनेस कम कर दें तो 2-3 घंटे और मिल जाएंगे। हमने शाओमी Mi बैंड और ऐंड्रॉयड वियर वॉच के लिए ब्लूटूथ भी ऑन रखा था। 3120mAh बैटरी से उम्मीदें ज्यादा थीं, लेकिन बैकअप अधिकतर मिडरेंज फोन्स से अच्छा है और पूरा दिन निकाल देता है। रोचक यह है कि शाओमी ने इतने कॉम्पैक्ट पोन में इतनी बड़ी बैटरी को फिट कैसे किया है। फोन को अन्तुतु पर 38006, क्वाडरेंट पर 24,534 और नेनामार्क 2 पर 59.6 बेंचमार्क्स मिले। हालांकि, सिर्फ बेंचमार्क्स के दम पर हम किसी फोन को रेकमेंड नहीं करते। लेकिन यहां रिजल्ट्स और हमारी ऑब्जर्वेशन एक जैसे ही हैं। यह फोन Mi4 से थोड़ा पीछे है लेकिन यू यूरेका से आगे। नेटवर्क रिसेप्शन काफी अच्छा था और हमें कॉल्स करने और रिसीव करने में कम नेटवर्क वाले क्षेत्रों में भी कोई दिक्कत नहीं आती। फोन कुछ ही सेकंड्स में जीपीएस लॉक करने में सफल रहा और ड्यूल सिम फंक्शनैलिटी ने बिना अटके काम किए। यह फोन सभी पॉप्युलर ऑडियो और विडियो फॉर्मैट्स को सपोर्ट करता है और USB OTG सपोर्ट के साथ आप इसमें पेन ड्राइव भी अटैच कर सकते हैं। ध्यान रखें कि USB OTG से बैटरी भी बहुत जल्दी खत्म होत है। Mi4i माइक्रो SD कार्ड्स को सपोर्ट नहीं करता। इसलिए आप अपनी पूरी लाइब्रेरी फोन में सेव नहीं कर पाएंगे। फोन में यूजर्स के लिए अवेलेबल स्पेस सिर्फ 12.9 जीबी है। इस फोन में FM रेडियो है और रिकॉर्डिंग फीचर भ है। यह दो भारतीय 4G बैंड्स को सपोर्ट करता है लेकिन हम 4G की टेस्टिंग नहीं कर सके क्योंकि दिल्ली में फिलहाल कोई लाइव LTE नेटवर्क्स नहीं है। दोनों सिम कार्ड स्लॉट्स 4G को सपोर्ट करते हैं जो कि काबिल-ए-तारीफ है। अपने फोन्स को अपडेट करने में शाओमी का रेकॉर्ड काफी अच्छा है। हमने यह पिछले फोन्स में भी देखा है। इसलिए उम्मीद है कि कम्पनी ऑप्टिमाइजेशन इशू सॉल्व करने के लिए अपडेट्स लेकर आएगी। नतीजा शाओमी Mi4i के बारे में कई बेहतरीन बातें हैं। 15,000 रुपये से कम के फोन्स में यह एक बढ़िया फुल HD डिस्प्ले वाला फोन है। यह कैमरा बेस्ट इन क्लास है और इसके कॉम्पैक्ट वन-हैंड-यूज़ ऑप्टिमाइज्ड फॉर्म फैक्टर इसे खरीदने लायक बनाते हैं। प्रॉब्लम सिर्फ इसकी बैटरी और बैलंस्ड मोड में इसकी परफॉर्मेंस से है। 3120 mAh की बैटरी और दमदार हो सकती थी। 12,999 रुपये में Mi4i के सामने आसुस जेनफोन 2, मोटोरोला मोटो जी, वावे ऑनर 4X और यू यूरेका है। इसका मुकाबला महंगे सैमसंग गैलक्सी A7 और HTC डिजायर से भी है। इन सब में Mi4i को रेकमंड करने में कोई दोराय नहीं है। एक ही जैसे हार्डवेयर, बेहतर परफॉर्मेंस लेकिन हल्की स्क्रीन और कैमरे के साथ यू यूरेका इसका करीबी प्रतिद्वंदी है। लेकिन यूरेका एक फैबलेट भी है। अगर आप बेहतर विकल्प चाह रहे हैं और 2000 रुपये और खर्च कर सकते हैं तो जेनफोन 2 का फुल HD वेरियंट अच्छा ऑप्शन है। इसमें एक्सपैंडेबल स्टोरेज और एक बड़ी स्क्रीन है। खूबियां बढ़िया डिस्प्ले अच्छा कैमरा पैसा वसूल कमियां कमजोर बैटरी बैलेंस्ड मोड पर ढीली परफॉर्मेंस
न्यू यॉर्क फेसबुक यूजर्स अब अपने डेस्कटॉप या लैपटॉप के जरिए भी लाइव ब्रॉडकास्ट कर सकते हैं। इसके लिए आपके कंप्यूटर पर वेबकैम का होना जरूरी है। बुधवार को फेसबुक ने अपने ब्लॉग में लिखा है कि डेस्कटॉप से फेसबुक लाइव करने की सुविधा पहले सिर्फ पेजिस के लिए उपलब्ध थी, मगर अब कोई भी डेस्कटॉप से लाइव हो सकता है। इसके लिए स्टेटस अपडेट कंपोजर में Live बटन पर क्लिक करना होगा। फेसबुक ने एक नया फीचर भी ऐड किया है, जिससे स्ट्रीमिंग सॉफ्टवेयर या किसी अन्य एक्सटर्नल सॉफ्टवेयर की मदद से लाइव होने मे सुविधा होगी। फेसबुक ने पोस्ट में लिखा है, 'इस अपडेट से यूजर्स अपनी फेसबुक लाइव विडियो में स्क्रीन्स शेयर कर सकते हैं, ग्राफिक्स ऐड कर सकते हैं, कैमरे स्विचर कर सकते हैं या फिर प्रफेशनल उपकरण इस्तेमाल कर सकते हैं।' इस अपडेट्स से आप अपने कंप्यूटर पर खेले जाने वाले गेम्स को अपने दोस्तों और फॉलोअर्स के साथ लाइव के जरिए शेयर कर सकते हैं।
इंटेक्स ने नया स्मार्टफोन ऐक्वा एस मिनी (Intex Aqua Ace Mini) लॉन्च किया है। इसकी कीमत कंपनी ने 7,799 रुपये रखी है। यह स्मार्टफोन पिछले साल सितंबर में लॉन्च हुए इंटेक्स ऐक्वा एस का मिनी वर्शन है। ड्यूल सिम इंटेक्स ऐक्वा एस मिनी ऐंड्रॉयड 5.1 लॉलिपॉप पर रन करता है। इसमें 5 इंच का एचडी (720x1280पिक्सल्स) आईपीएस डिस्प्ले लगा है। यह 1GHz के क्वॉड-कोर मीडियाटेक MT6735P प्रोसेसर से लैस है। इसमें 2जीबी रैम लगी है। इस स्मार्टफोन का बैक कैमरा 8 मेगापिक्सल और फ्रंट कैमरा 5 मेगापिक्सल है। इसमें 16जीबी इंटरनल मेमरी है, जिसे माइक्रोएसडी कार्ड से 32 जीबी तक बढ़ा सकते हैं। यह स्मार्टफोन 4G LTE, 3G, वाई-फाई, ब्लूटूथ, जीपीएस और माइक्रो-यूएसबी सपॉर्ट करता है। एक वक्त पर एक ही सिम पर 4G यूज किया जा सकता है। इस स्मार्टफोन में 3000 mAh बैटरी लगी है। कंपनी का दावा है कि यह 12 घंटों का टॉकटाइम और 300 घंटों का स्टैंडबाइ टाइम देती है। इसमें ऐक्सलरोमीटर, ऐंबियंट लाइट सेंसर और प्रॉक्सिमिटी सेंसर जैसे फीचर हैं।
स्वाइप ने अपना लेटेस्ट स्मार्टफोन Elite Sense भारत में लॉन्च कर दिया है। देखें, क्या खास है बजट सेगमेंट में लॉन्च किए गए इस 4G VoLTE स्मार्टफोन में: स्वाइप के इस स्मार्टफोन में 5 इंच का HD IPS डिस्प्ले लगा है जिसका रेजलूशन 720 x 1280 पिक्सल्स है। इसमें 1.4 GHz के स्नैपड्रैगन 425 प्रोसेसर के साथ 3GB रैम लगी है। स्मार्टफोन की इंटरनल मेमरी 32 जीबी है और 128 जीबी तक का माइक्रोएसडी कार्ड इसमें लगाया जा सकता है। ऐंड्रॉयड 6.0 मार्शमैलो पर रन करने वाले इस स्मार्टफोन की बॉडी मेटल की बनी है। इसमें हाइब्रिड सिम स्लॉट लगा है यानी एक वक्त पर इसमें या तो माइक्रोएसडी कार्ड डाला जा सकता है या फिर दूसरा सिम कार्ड। Swipe Elite Sense का बैक कैमरा 13 मेगापिक्सल है, जिसके साथ LED फ्लैश लगी है। फ्रंट कैमरा 8 मेगापिक्सल है। इसमें फिंगरप्रिंट सेंसर भी है। बैटरी 2500 mAh है। कनेक्टिविटी की बात करें तो यह 4G VoLTE, वाई-फाई, ब्लूटूथ, जीपीएस और माइक्रो-यूएसबी सपॉर्ट करता है। स्वाइप के इस लेटेस्ट स्मार्टफोन की कीमत 7,499 रुपये रखी गई है। इसे फ्लिपकार्ट से स्पेस ग्रे और शैंपेन गोल्ड कलर्स में खरीदा जा सकता है। यह स्मार्टफोन एक्सचेंज ऑफर के साथ भी उपलब्ध है। अधिकतम 6000 रुपये का एक्सचेंज डिस्काउंट लिया जा सकता है।
स्मार्टफोन बनाने वाली भारतीय कंपनी Intex Aqua Strong 5.1+ नाम से नया स्मार्टफोन लॉन्च किया है। यह पिछले साल अगस्त में लॉन्च हुए स्मार्टफोन Aqua Strong 5.1 का अगला वैरियंट है। जानें, क्या है इसमें खास और कीमत क्या है: Intex Aqua Strong 5.1+ में दो सिम डाले जा सकते हैं। यह ऐंड्रॉयड 6.0 मार्शमैलो पर रन करता है। इसमें 5 इंच का GWCGA डिस्प्ले लगा है, जिसका रेजलूशन 480x854 और पिक्सल डेन्सिटी 197ppi है। 1.3 GHz के क्वॉड-कोर प्रोसेसर वाले इस स्मार्टफोन में 1GB रैम लगी है। इंटरनल स्टोरेज 8GB है और 64 जीबी तक का माइक्रोएसडी कार्ड इसमें लगाया जा सकता है। Intex Aqua Strong 5.1+ में 5 मेगापिक्सल का बैक कैमरा है, जिसके साथ फ्लैश दी गई है। फ्रंट कैमरा 2 मेगापिक्सल है। बैटरी 2000 mAh है। कंपनी का दावा है कि यह 5 घंटों का टॉकटाइम और 250 घंटों का स्टैंडबाइ टाइम मिलता है। कनेक्टिविटी की बात करें तो यह 4G VoLTE, वाई-फाई, ब्लूटूथ, और माइक्रो-यूएसबी सपॉर्ट करता है। 143.1 x 72.1 x 10.1mm डायमेंशंस वाले इस स्मार्टफोन का वजन 150.6 ग्राम है। इंटेक्स ऐक्वा स्ट्रॉन्ग 5.1+ में स्मार्ट ट्रैकिंग फीचर है, जिससे आप अपने स्मार्टफोन को गुम होने की स्थिति में ढूंढ सकते हैं। गोल्ड और ब्लैक कवर वैरियंट्स में उतारे गए इस स्मार्टफोन्स की कीमत 5,490 रुपये रखी गई है।
सैमसंग के फ्लैगशिप्स Galaxy S8 और Galaxy S8+ के ऑफिशली लॉन्च होने में अभी एक दिन बाकी है मगर किसी ने ई-बे पर Galaxy S8 की बिक्री शुरू कर दी है। स्मार्टफोन की कीमत बताई गई है 89,999 रुपये और वेटिंग पीरियड 50-55 दिनों का बताया गया है। लिस्टिंग में लिखा है- 'इसे विदेश से इंपोर्ट किया जाएगा, ऐसे में आपको 50-55 दिनों का इंतजार करना पड़ेगा। अगर आप इंतजार नहीं कर सकते तो कृपया न खरीदें।' साफ है कि यह सैमसंग गैलक्सी S8 का ऑफिशल प्राइस नहीं है। लिस्टिंग में लिखा गया है कि इंपोर्ट किए जाने वाले गैलक्सी S8 एकदम ऑरिजनल होंगे। मामला थोड़ा और संदिग्ध हो जाता है क्योंकि लिखा गया है कि शिपिंग करने से पहले अंदर की चीजें चेक करने के लिए बॉक्स को ओपन किया जाएगा। इस लिस्टिंग में स्मार्टफोन के जो स्पेसिफिकेशंस बताए गए हैं, उन्हें GSMArena वेबसाइट से लिया गया है। ध्यान देने वाली बात यह है कि GSMArena पर बताए गए स्पेसिफिकेशंस अब तक लीक हुई जानकारियों और कयासों पर आधारित हैं। सैमसंग गैलक्सी एस8 और गैलक्सी एस8+ को जल्द ही लॉन्च कर देगा, मगर अब तक इन स्मार्टफोन्स के बारे में बहुत सी जानकारियां सामने आ चुकी हैं। ऐसे में यह नहीं लगता कि लॉन्चिंग के वक्त इनमें कुछ ऐसा दिखेगा, जिसके बारे में पहले से जानकारी न हो। साउथ कोरियन कंपनी ने बताया है कि यह अपने Over the Horizon टोन का नया वर्जन लॉन्च करेगी जो गैलक्सी S8 और गैलक्सी S8+ के साथ आएगी। इसके लिए कंपनी ने ग्रैमी अवॉर्ड जीत चुके आर्टिस्ट जेकब कॉलियर के साथ टाइ-अप किया है। सैमसंग न्यूजरूम वेबसाइट पर एक पोस्ट में लिखा गया है, 'जेकब ने 16 अलग-अलग इंस्ट्रूमेंट्स की मदद से सैमसंग के ब्रैंड सॉन्ग का वर्जन रिकॉर्ड किया है।' इस पोस्ट में यह भी मेंशन किया गया है कि नया Over the Horizon नए सैमसंग गैलक्सी स्मार्टफोन के साथ पेश किया जाएगा।' इंग्लिश में पढ़ें: Samsung Galaxy S8 gets listed online with price, official ringtone announced
पंकज डोवाल, नई दिल्ली 251 रुपये का स्मार्टफोन लॉन्च होने के बाद से कंपनी के डायरेक्टर मोहित गोयल को कई सवालों और संदेहों का सामना करना पड़ा है। नोएडा स्थित उनके किराए के ऑफिस पर पुलिस और इनकम टैक्स के अधिकारी तक आ चुके हैं। मगर ऐमिटी यूनिवर्सिटी से ग्रैजुएट मोहित कहते हैं कि वह न सिर्फ 251 रुपये में स्मार्टफोन देंगे, बल्कि इससे मुनाफा भी कमाएंगे। उन्होंने कहा कि हर हैंडसेट पर उन्हें 31 रुपये का प्रॉफिट होगा। TOI के साथ एक्सक्लूसिव इंटरव्यू में मोहित ने कहा, 'पता नहीं क्यों सब मेरे पीछे पड़े हैं, मैंने क्या गलत किया है? रिंगिंग बेल्स के डायरेक्टर का कहना है कि उनका नया वेंचर हवा-हवाई नहीं है और 15 अप्रैल से फोन की डिलिवरी शुरू हो जाएगी । उन्होंने कहा, 'क्या मेरे या कंपनी के खिलाफ इनकम टैक्स चोरी का कोई केस है या कोई FIR हुई है? मुझे भगोड़ा क्यों कहा जा रहा है? अन्य स्टार्टअप की तरह मेरा इरादा बिज़नस करने का है औऱ मेरा बिज़नस प्लान तैयार है।' पढ़ें: रिंगिंग बेल्स को तलब कर सकती है सरकार कंपनी का दावा है कि उसकी वेबसाइट पर 7 करोड़ से ज्यादा रजिस्ट्रेशन हुए। मोहित ने कहा, 'हम सप्लाई कम होने की वजह से पहले बैच में सिर्फ 25 लाख यूनिट्स के लिए बुकिंग ले रहे हैं और बाकी 25 लाख ऑफलाइन डिस्ट्रीब्यूटर्स को दे रहे हैं। मैं 30 जून से पहले ही हेडसेट डिलिवर कर दूंगा। पेमेंट गेटवे के जरिए खरीददारों से जो पैसा आया है, उसे एस्क्रो अकाउंट में रखा जाएगा और हम उसे तभी हाथ लगाएंगे, जब डिवाइस डिलिवर करेंगे।' कंपनी का अकाउंट ICICI बैंक में है। गोयल और उनके उम्रदराज़ सहयोगी अशोक चड्ढा, जो कंपनी के प्रेजिडेंट हैं, कहते हैं कि डिजाइन या किसी और चीज़ को लेकर हमारे स्मार्टफोन में किसी तरह का उल्लंघन नहीं किया गया है। उन्होंने कहा, 'कुछ स्मार्टफोन्स में ऐडकॉम की ब्रैंडिंग थी, क्योंकि हमने स्क्रीन उनसे ली थी। मगर फाइनल डिवाइस में हमारी ब्रैंडिंग होगी। जैसा डिजाइन हमने दिखाया है, स्मार्टफोन वैसा ही होगा उसके फीचर्स भी वही होंगे।' देखें: कैसा है 251 रुपये का स्मार्टफोन दोनों ने कहा कि उन्होंने बड़ी सावधानी से अपना बिज़नस मॉडल तैयार किया है, ताकि स्मार्टफोन की कीमत इतनी कम रह सके। चड्ढा ने कहा, 'इस स्मार्टफोन की बनाने की लागत 1500 रुपये है।' हैरानी की बात यह है कि लॉन्चिंग के दिन उन्होंने प्रति यूनिट 2500 रुपये लागत बताई थी। उन्होंने कहा, 'हम नोएडा के सप्लायर से ये डिवाइस लेंगे, जो ताइवान से पुर्जे आयात करके हमारे लिए असेंबल करेगा। इस दौरान हम फैक्ट्री के लिए जगह और सप्लायर ढूंढना शुरू कर देंगे। इसके लिए हमने नोएडा में जगह तय कर ली है। उत्तराखंड, पश्चिम बंगाल, बिहार और पंजाब में जगह की तलाश की जा रही है।' कीमत 251 रखकर भी मुनाफा कैसे कमाएंगे, इस सवाल के जवाब में चड्ढा ने कहा, 'इकॉनमीज़ ऑफ स्केल (बड़े पैमाने पर उत्पादन से कीमत कम होना) की वजह से यह 1200 रुपये का हो जाएगा। ऑनलाइन सेल होने की वजह से मार्केटिंग और सेल पर होने वाला खर्च कम हो जाएगा और हमें और बचत होगी। इसके अलावा हम पिगिबैक मार्केटिंग करेंगे, जिसके तहत इसमें कंपनियों के ऐप्लिकेशन लोड करेंगे। इससे हमें 300 रुपये की और बचत होगी।' पढ़ें: 'फ्रीडम 251' वाली कंपनी के सर्विस सेंटर फर्जी? चड्ढा ने कहा, 'कंपनी बड़ी ई-कॉमर्स कंपनियों, जैसे कि ट्रैवल साइट गोआईबीबो, से उनका ऐप इस डिवाइस में डालने के लिए बात कर रही है। हम अपनी वेबसाइट पर आने वाले हेवी ट्रैफिक से भी पैसा कमाएंगे और इसे अन्य ब्रैंड्स के लिए मार्केटप्लेस बनाएंगे। इससे भी हमें कीमत कम करने में मदद मिलेगी। 17 फरवरी को लॉन्च हुए इस हैंडसेट पर कई सवाल उठ रहे हैं। इंडस्ट्री बॉडी इंडियन सेल्यूलर असोसिएशन (ICA) ने सरकार से शिकायत की है। ICA का कहना है कि इतने कम दाम में स्मार्टफोन बनाना संभव ही नहीं है। इसके अलावा आरोप है कि इस स्मार्टफोन में ऐपल के आईफोन के डिजाइन से कई पहलू चोरी किए गए हैं। साथ ही ऐडकॉम से लिए डिवाइस बांटने को लेकर भी आलोचना हुई थी।
कनाडा की कंपनी डेटाविंड ने MoreGmax 3G6 नाम से नया स्मार्टफोन लॉन्च किया है। इस स्मार्टफोन के साथ 1 साल के लिए फ्री इंटरनेट ऐक्सेस मिलेगा। कंपनी इस स्मार्टफोन को फैबलट के तौर पर प्रमोट कर रही है क्योंकि इसका डिस्प्ले 6 इंच है। जानें, क्या हैं इसके स्पेसिफिकेशंस और दाम क्या रखा गया है: Datawind MoreGMax 3G6 में 6 इंच का डिस्प्ले लगा है। रेजलूशन कितना है, इसके बारे में कोई जानकारी नहीं दी गई है। इसमें 1.3 GHz के क्वॉड-कोर प्रोसेसर के साथ 1 जीबी रैम लगाई गई है। इंटरनल मेमरी 8 जीबी है और 32 जीबी तक का माइक्रोएसडी कार्ड इसमें लगाया जा सकता है। कंपनी ने यह भी नहीं बताया है कि यह स्मार्टफोन किस ऑपरेटिंग सिस्टम पर रन करता है। फोन का बैक कैमरा 8 मेगापिक्सल है और फ्रंट कैमरा 2 मेगापिक्सल। कनेक्टिविटी की बात करें तो यह 3G, GPRS/ EDGE ब्लूटूथ, वाई-फाई और माइक्रो-यूएसबी सपॉर्ट करता है। इसमें 4G या VoLTE कनेक्टिविटी नहीं है। डेटाविंड ने अपने इस स्मार्टफोन का दाम 5,999 रुपये रखा है। यह बाजार में कब से उपलब्ध होगा, इस बारे में अभी कोई जानकारी नहीं दी गई है। कीमत के हिसाब से देखें तो MoreGMax 3G6 का मुकाबला शाओमी के नए स्मार्टफोन Redmi 4A से हो सकता है। वैसे Redmi 4A स्पेसिफिकेशंस के मामले में MoreGMax 3G6 से बहुत ज्यादा पावरफुल है, मगर डेटाविंड के फोन के साथ 12 महीनों के लिए फ्री इंटरनेट दिया जाना लोगों को आकर्षित कर सकता है। MoreGmax 3G6 के यूजर्स को 12 महीनों के लिए फ्री डेटा देने के लिए डेटाविंड ने रिलायंस के साथ हाथ मिलाया है। हैंडसेट के डिफॉल्ट ब्राउजर के जरिए इंटरनेट ऐक्सेस करने पर ही डेटा फ्री रहेगा। ध्यान देने वाली बात यह है कि ऑडियो-वीडियो स्ट्रीमिंग या डाउनलोड्स फ्री नहीं होंगे। इनके लिए अलग से टॉप पर करवाना होगा।
फोन पर पॉर्न देखना आपको महंगा पड़ सकता है। आप एक स्कैम की गिरफ्त में आ जाएंगे और आपको पता भी नहीं चलेगा। ऐंड्रॉयड स्मार्टफोन यूजर्स के लिए खतरा और भी ज्यादा है, क्योंकि उनके फोन को साइबक्रिमिनल्स आसानी से निशाना बना रहे हैं। बहुत से ऐंड्रॉयड यूजर्स पॉर्न कॉन्टेंट दिखाने वाली वेबसाइट पॉर्नहब को ऐक्सेस करने के चक्कर में मुश्किल में फंस रहे हैं। सिक्यॉरिटी कंपनी ESET के नए रिसर्च के मुताबिक साइबरक्रिमिनल लोगों को बेवकूफ बनाने के लिए पॉर्नहब के नाम का सहारा ले रहे हैं। पॉर्नहब के नाम से फेक ऐप बनाए गए हैं, जिन्हें यूजर्स असली समझकर डाउनलोड कर लेते हैं। इसके बाद साइबरक्रिमिनल लोगों के स्मार्टफोन का ऐक्सेस हासिल कर लेते हैं और उसे लॉक कर देते हैं। अनलॉक करने के बदले में लोगों से मोटी रकम की डिमांड की जाती है। जानकारी: ऐंड्रॉयड फोन पर कभी न देखें पॉर्न, नहीं तो... ESET की रिपोर्ट के मुताबिक ऐंड्रॉयड यूजर्स समझते हैं कि वे PornHub का ऑफिशल ऐप डाउनलोड कर रहे हैं। मगर यह रैनसमवेयर होता है जो यूजर को पॉर्न कॉन्टेंट दिखाने के बजाय उसके स्मार्टफोन को लॉक कर देता है। अनलॉक करने के लिए 100 डॉलर्स की मांग की जाती है। रैनसमवेयर उन सॉफ्टवेयर्स को कहा जाता है जिनकी मदद से साइबर क्रिमिनल लोगों के डिवाइसेज को हैक कर लेते हैं। वे या तो उनकी इन्फर्मेशन चुरा लेते हैं या फिर उसे लॉक कर देते हैं। वे यूजर्स को ब्लैकमेल करते हैं कि अगर उन्होंने पैसे नहीं दिए तो स्मार्टफोन का सारा डेटा या तो लीक कर दिया जाएगा या फिर डिलीट कर दिया जाएगा। गौरतलब है कि पॉर्नहब का अपना ऑफिशल ऐंड्रॉयड ऐप है मगर यह गूगल प्ले स्टोर पर उपलब्ध नहीं है। गूगल प्ले स्टोर पर पॉर्न कॉन्टेंट वाले ऐप्स को जगह नहीं दी जाती। इसलिए लोग इंटरनेट पर इस ऐप की apk फाइल सर्च करते हैं या अनऑफिशल ऐप स्टोर्स से ऐप्लिकेशन डाउनलोड कर लेते हैं। इसी का फायदा उठाकर साइबर क्रिमिनल्स रैनसमवेयर्स भी पॉर्न हब ऐप के नाम से डाल देते हैं। ESET ने जिस मैलवेयर का पता लगाया है, वह उसके अंदर फेक ऐंटी वाइरयस है। जैसे ही लोग ऐप को डाउनलोड करते हैं, मेसेज आता है कि यूज करने से पहले चेक करना पड़ेगा कि डिवाइस में वाइरस तो नहीं हैं। जैसे ही यूजर OK क्लिक करता है, फेक ऐंटी वाइरस अपना खेल शुरू कर देता है और फोन को लॉक कर देता है। ESET ने सलाह दी है कि यूजर्स को वक्त-वक्त पर अपना डेटा बैकअप कर लेना चाहिए और अनऑफिशल ऐप्स को इंस्टॉल करने से बचना चाहिए। अगर आप भी ऐसी किसी मुश्किल में फंस गए हैं तो नीचे दिए गए लिंक पर क्लिक करके ऐंड्रॉयड स्मार्टफोन से वाइरस हटाने का तरीका सीख सकते हैं: ऐंड्रॉयड स्मार्टफोन या टैब से ऐसे हटाएं वाइरस
चीन की प्रमुख इलेक्ट्रॉनिक कंपनी iVOOMi ने भारत में स्मार्टफोन्स के साथ एंट्री की है। कंपनी ने जानकारी दी है कि भारतीय मार्केट में वह मिड से लो रेंज के स्मार्टफोन्स लेकर आई है। कंपनी ने शुरुआत अपने पहले स्मार्टफोन iV05 के साथ की है जो बजट स्मार्टफोन है। iVoomi के स्मार्टफोन iV505 को 3,999 रुपये में लॉन्च किया गया है। यह 4G VoLTE सपॉर्ट करता है यानी इसपर जियो की सर्विसेज इस्तेमाल की जा सकती हैं। यह ड्यूल सिम वाला स्मार्टफोन है और दोनों स्लॉट्स पर 4G सिमकार्ड्स डाले जा सकते हैं। इस स्मार्टफोन में 5 इंच का IPS डिस्प्ले लगा है। 1.3 GHz के क्वॉड-कोर प्रोसेसर के साथ इसमें 1 जीबी रैम लगाई गई है। इंटरनल मेमरी 8 जीबी है और 128 जीबी तक का माइक्रोएसडी कार्ड इसमें लगाया जा सकता है। फोन का बैक कैमरा 5 मेगापिक्सल है और फ्रंट भी इतना ही है। ऐंड्रॉयड मार्शमैलो 6.0 पर रन करने वाले इस स्मार्टफोन में 3000 mAh बैटरी लगी है जो फ्लैश चार्ज टेक्नॉलजी को सपॉर्ट करती है। यह सिर्फ शॉपक्लूज़ से खरीदा जा सकता है। बिक्री 9 मार्च से शुरू होगी। कंपनी के ग्लोबल बिजनस हेड ब्रैडली यैन ने कहा, 'हम iVOOMi को भारतीय मार्केट में स्थापित करने के लिए अपने नए प्रॉडक्ट्स, SmartMe OS (कस्टमाइज्ड OS) और अन्य फीचर्स को अफॉर्डेबल कीमत पर लाएंगे।' ब्रैड ने बताया कि कंपनी 4 और स्मार्टफोन्स लॉन्च करेगी, जिनकी कीमत 4 हजार रुपये से 10 हजार रुपये के बीच होगी। कंपनी की तरफ से जारी बयान में कहा गया है कि भारत के लिए उसने व्यापक प्लान बनाया है। साल 2019 तक कंपनी यहां रिसर्च ऐंड डिवेलपमेंट और मैन्युफैक्चरिंग यूनिट्स स्थापित करना चाहती है। इंग्लिश में पढ़ें: iVoomi enters India with its iV505 smartphone priced at Rs 3,999
वनप्लस ने भारतीय बाजार में अपना ई-कॉमर्स प्लैटफॉर्म लाने का ऐलान किया है। कंपनी की नई ऑफिशल वेबसाइट www.oneplusstore.in है, जहां पर कंपनी अक्सेसरीज बेचेगी। अभी इस साइट पर जाने पर वनप्लस 2 और वनप्लस 3 भी नजर आ रहे हैं, मगर Buy Now पर क्लिक करें तो ऐमजॉन इंडिया के लिस्टिंग पेज खुल रहे हैं। गौरतलब है कि ऐमजॉन इंडिया कंपनी का रीटेल पार्टनर है। वनप्लस का मानना है कि ऑनलाइन स्टोर खुल जाने से भारत में ग्राहकों के बीच हमारे प्रॉडक्ट्स की उपलब्धता बढ़ेगी। कंपनी ने अपने मौजूदा ग्राहकों के लिए लिमिटेड टाइम के लिए ऑफर्स भी पेश किए हैं। यूजर्स को अपने फोन के IMEI नंबर के साथ रजिस्टर करना होगा। वनप्लस अमेरिका और यूरोप में मुख्य रूप से अपने पोर्टल और कैरियर्स के जरिए ही अपने फोन बेचता है। इसी तर्ज पर भारत में भी कंपनी ने अपनी वेबसाइट के जरिए यह काम शुरू करने का फैसला किया है। कंपनी ने यह भी बताया है कि वह अपना दुनिया का पहला ऑफलाइन स्टोर बेंगलुरु में खोलेगी। इस 'एक्सपीरियंस सेंटर' को इस साल के आखिर तक लॉन्च किया जा सकता है।
पिछले दिनों कुछ रिपोर्ट्स में दावा किया गया था कि चीन की स्मार्टफोन कंपनी शाओमी Mi 6 के साथ Mi 6 Plus नाम से पावरफुल स्पेसिफिकेशंस वाला स्मार्टफोन लॉन्च करेगी। अब कथित Mi 6 Plus की एक तस्वीर लीक हुई है, जिससे पता चलता है कि इस स्मार्टफोन में ड्यूल बैक कैमरा सेटअप हो सकता है। Mi 6 और Mi 6 Plus की संभावित कीमतें भी सामने आई हैं। GizChina के मुताबिक अपकमिंग शाओमी Mi 6 को 4GB RAM+32GB स्टोरेज, 4GB RAM+64GB स्टोरेज और 6GB RAM + 128 GB स्टोरेज वेरियंट्स में लॉन्च किया जा सकता है। इनकी कीमत क्रमश: 1999 युआन (करीब 19,000 रुपये), 2,299 युआन (करीब 21,800 रुपये) और 2,699 युआन ( करीब 25,600 रुपये) रह सकती है। Xiaomi Mi 6 Plus को 4जीबी रैम + 64 जीबी स्टोरेज, 6जीबी रैम+128 जीबी स्टोरेज और 8जीबी रैम + 256 जीबी स्टोरेज वेरियंट्स में लॉन्च किया जा सकता है। इनकी कीमत क्रमश: 2,599 युआन (करीब 24,700 रुपये), 2,999 युआन (करीब 28,500 रुपये) और 3,499 युआन (करीब 33,200 रुपये) होगी। अभी तक मिली जानकारी के मुताबिक Mi 6 Plus में क्वॉड HD 2K OLED डिस्प्ले लगा होगा, जिसके दोनों किनारे कर्व्ड होंगे। इसमें ड्यूल बैक कैमरा सेटअप लगे होने की भी बात कही गई है। Mi 6 और Mi 6 Plus में क्वॉलकॉम स्नैपड्रैगन 835 प्रोसेसर होगा। क्वॉलकॉम क्विकचार्ज 4.0 टेक्नॉलजी भी इनमें इस्तेमाल की गई है। Mi 6 Plus में 4000 mAh बैटरी हो सकती है। चर्चा है कि कंपनी इन स्मार्टफोन्स को 11 अप्रैल को लॉन्च करेगी, मगर शाओमी ने ऑफिशली अभी तक कोई जानकारी नहीं दी है।
फेसबुक के फोटो शेयरिंग ऐप इंस्टाग्राम पर एक नया फीचर लाया गया है। अब यूजर्स एक ही पोस्ट में एकसाथ 10 तस्वीरें या विडियोज़ शेयर कर सकते हैं। पोस्ट कर दिए जाने के बाद फॉलोअर्स उन तस्वीरों या विडियोज़ को स्वाइप करके देख सकते हैं। अपलोडिंग के लिए दिए गए नए आइकॉन पर टैप करके कई सारी तस्वीरें या विडियोज़ पोस्ट किए जा सकते हैं। इन तस्वीरों या विडियोज़ पर टैप ऐंड होल्ड करके इनका क्रम भी बदला जा सकता है। यह फीचर इंस्टाग्राम के वर्जन 10.9 में दिया गया है, जिसे कंपनी ने iOS और ऐंड्रॉयड के लिए जारी करना शुरू कर दिया है। हर तस्वीर या विडियो पर आप अलग फिल्टर डाल सकते हैं और अलग से एडिट कर सकते हैं। इन सभी के लिए एक ही कैप्शन दिया जा सकता है। अगर किसी ने एक पोस्ट में एक से ज्यादा फोटो या विडियो डाले होंगे तो आपके पहली तस्वीर या विडियो के नीचे छोटा सा स्क्रॉल आइकॉन दिखेगा। आप पूरी पोस्ट पर कॉमेंट भी कर सकते हैं। इंस्टाग्राम ने इस फीचर को कुछ यूजर्स के साथ इसी महीने टेस्ट करना शुरू किया था। इससे पहले ऐडवर्टाइजर्स ही इस फीचर को इस्तेमाल कर पाते थे। पिछले महीने इंस्टाग्राम ने स्टोरीज़ में लाइव विडियो फा फीचर भी ऐड किया था। इंग्लिश में पढ़ें: Instagram now lets you post up to 10 photos and videos in a single post
पंकज डोभाल, नई दिल्ली टेलिकॉम रेग्युलेटरी ऑफ इंडिया (ट्राई) ने फ्री कॉलिंग ऑफर पर मुकेश अंबानी की कंपनी रिलायंस जियो इन्फोकॉम से स्पष्टीकरण मांगा है क्योंकि कंपनी ने ट्राई को 1 रुपये 20 पैसै प्रति मिनट की दर से वॉइस टैरिफ प्लान की जानकारी दी है। सूत्रों ने टीओआई को बताया कि इस मुद्दे पर ट्राई के सीनियर अधिकारियों ने रिलायंस जियो एग्जिक्युटिव्स से मुलाकात की और उनसे कंपनी की ओर से फाइल टैरिफ प्लान की विस्तृत जानकारी मांगी है। सूत्रों ने कहा, 'मामले पर बातचीत हो रही है।' जियो जो सिम कार्ड ब्रोशर्स अपने ग्राहकों को दे रहा है, उस पर 2 पैसे प्रति सेंकड यानी 1.20 रुपये प्रति मिनट कॉल प्लान प्रिंट है। जियो ने इस सवाल का कोई जवाब नहीं दिया कि रेग्युलेटर को दी गई जानकारी और फ्री कॉल की घोषणा में अंतर क्यों है? जियो को उस टेलिकॉम टैरिफ ऑर्डर में सुधार से संबंधित मुद्दे से निपटना पड़ सकता है जिसे ट्राई ने साल 2004 में बनाया था। इसके मुताबिक, टेलिकॉम कंपनियां इंटरकनेक्ट यूजर चार्ज से (आईयूसी) या उस चार्ज से जो एक टेलिकॉम कंपनी दूसरी कंपनी को अपने ग्राहकों के कॉल टर्मिनेट करने के लिए देती है, कम टैरिफ नहीं रख सकतीं। आईयूसी रेट अभी 14 पैसे प्रति मिनट है जबकि जियो ने फ्री कॉल्स की घोषणा की है। पढ़ें: 10 डिजिट का नहीं रहेगा आपका मोबाइल नंबर! सूत्रों ने बताया कि जियो अधिकारी जल्द ही टैरिफ प्लान्स को बदल सकते हैं जो ट्राई के टैरिफ ऑर्डर के मुताबिक हो। प्रतिद्वंद्वी कंपनियों ने भी जियो पर फ्री वॉइस कॉल ऑफर कर गलत परंपरा शुरू करने का आरोप लगाया है। हालांकि, सूत्रों का कहना है कि ट्राई को जियो के प्रतिद्वंद्वियों के इस आरोप में दम नहीं दिखा क्योंकि उसे लगता है कि जियो ने अभी-अभी टेलिकॉम सेक्टर में कदम रखा है और उसका मार्केट शेयर बहुत छोटा है। सूत्रों ने कहा, 'यही आरोप अगर किसी दबदबे वाली कंपनी पर लगता तो सही होता।'
नई दिल्ली शाओमी ने पिछले महीने ऐलान किया था कि कंपनी Mi Mix 2 पर काम कर रही है। अब इस कॉन्सेप्ट स्मार्टफोन के फीचर अपडेट्स लीक होने शुरू हो गए हैं। कहा जा रहा है कि Mi Mix 2 में फिंगरप्रिंट सेंसर दिया गया है, जो कि डिस्प्ले के बिल्कुल बीचोबीच है। मोबाइल वर्ल्ड कांग्रेस 2017 में फिंगरप्रिंट तकनीक पर काम करने वाली कंपनी गुडिक्स ने इस इन-डिस्प्ले फिंगरप्रिंट टेक्नॉलजी का खुलासा किया है। हालांकि, कहा जा रहा है कि यह तकनीक ऐपल के आईफोन 8 में भी इन-डिस्प्ले सेंसर व टच आईडी बटन होगा। इसी तरह माना जा रहा है कि गैलक्सी एस8 में होम बटन नहीं होगा। इसका सेंसर संभवत: पीछे की तरफ होगा या आइरिस सेंसर दिया जाएगा। 'गिज़़मोचाइना' ने एक चीनी एनालिस्ट के हवाले से लिखा है कि Mi Mix 2 ऐसा पहला फोन होगा, जो इन-डिस्प्ले सेंसर देगा। इसकी लॉन्चिंग इस साल सितंबर से पहले तक होने की संभावना है। अगर डिस्प्ले पर सेंसर दिया जाता है, तो जाहिर है आइरिस सेंसर की कोई जरूरत नहीं रह जाएगी। इस स्मार्टफोन की बॉडी पूरी तरह सेरमिक होगी। इसका फर्स्ट लुक बेहद आकर्षक और ट्रेंडी है, लिहाजा एमआई लवर्स इस फोन का बेसब्री से इंतजार कर रहे हैं।
क्या आप जानते हैं कि ICE आपकी जान बचा सकती है? हम बर्फ की नहीं बल्कि ICE इन्फर्मेशन की बात कर रहे हैं। यहां ICE का मतलब हुआ- In Case of Emergency. ऐसी इन्फर्मेशन जिसके जरिए लोग इमर्जेंसी के वक्त आपकी मदद कर सकते हैं। हम कभी हादसे के शिकार हो जाएं या फिर अचानक बीमार पड़ जाएं तो हमारा स्मार्टफोन बहुत काम आ सकता है। मान लीजिए कि आप बेसुध पड़े हों या कुछ बताने की हालत में न हों तो उस वक्त आपका फोन बाकी लोगों को बता सकता है कि आपको क्या हुआ है। लोग यह भी पता लगा सकते हैं कि इन हालात में आपके किस परिचित को सूचना देनी चाहिए। यह पूरा काम ICE के जरिए ही किया जा सकता है। सीधे शब्दों मे कहें तो ICE दरअसल इमर्जेंसी इन्फर्मेशन को स्मार्टफोन में रखने का एक तरीका है। ICE इन्फर्मेशन में आप बता सकते हैं कि आपको स्वास्थ्य से जुड़ी क्या समस्या है या फिर कौन सी दवाइयां खा रहे हैं। इससे डॉक्टरों या अन्य मेडिकल स्टाफ को पता चल जाएगा कि आपका इलाज किस तरह से करना है। जानें, आईफोन, ऐंड्रॉयड, विंडोज़ और ब्लैकबेरी फोन्स पर आप कैसे ICE इन्फर्मेशन ऐड कर सकते हैं: iPhone अगर आपके पास आईफोन है तो आप इसमें बड़ी आसानी से इमर्जेंसी कॉन्टैक्ट इन्फर्मेशन और मेडिकल नोट्स ऐड कर सकते हैं। अच्छी बात यह है कि फोन लॉक होने पर भी लोग इन्हें ऐक्सेस कर सकते हैं। यह है तरीका: 1. Apple Health ऐप खोलें। जिन डिवाइसेज में iOS 8 या इसके बाद वाले OS हैं, उनमें यह ऐप प्री-इंस्टॉल्ड मिलेगा। 2. इस ऐप के अंदर Medical ID पर टैप करें। यह ऑप्शन आपको बॉटम राइट कॉर्नर पर दिखेगा। 3. Create Medical ID पर टैप करें। 4. ध्यान दें कि Show When Locked ऑप्शन ऑन हो। अब आप अपनी मेडिकल कंडीशन के बारे में सारी जरूरी जानकारियां भर दीजिए। आप बता सकते हैं कि कौन सी चीजों से आपको एलर्जी है या आप कौन सी दवाइयां ले रहे हैं। अगर आप दवाइयां वगैरह नहीं ले रहे तो खाली छोड़ने के बजाय None या Not Known भर दें। अगर आपने खाली छोड़ा होगा तो डॉक्टर यह सोच सकते हैं कि कहीं किसी दवाई का रिऐक्शन न हुआ हो। 5. कम से कम किसी एक शख्स को इमर्जेंसी कॉन्टैक्ट पर्सन जरूर बनाएं। Contacts ऐप में सेव किसी शख्स के फोन नंबर को ही आप Health App में इमर्जेंसी कॉन्टैक्ट पर्सन बना सकते हैं। 6. Done पर टैप करके सारी जानकारी सेव करें। अब टेस्ट करें कि आपने जो इन्फर्मेशन भरी, वह काम भी कर रही है या नहीं। इसके लिए अपने फोन को लॉक कीजिए। अब इसे वेकअप कीजिए (अनलॉक न करें)। पासकोड स्क्रीन पर आपको ऊपर Emergency लिखा मिलेगा। इस पर टैप करने पर नई स्क्रीन खुलेगी, जिसमें कीपैड होगा और बॉटम में Medical ID लिखा होगा। Medical ID पर प्रेस करें। ऐसा करते ही यह ICE कॉन्टैक्ट को कॉल कर देगा। ध्यान देने वाली बात यह है कि ऐप स्टोर पर भी कुछ ICE ऐप्स मौजूद हैं मगर उन्हें लॉक्ट फोन से ऐक्सेस नहीं किया जा सकता। सिक्यॉरिटी को ध्यान में रखते हुए आपको हमेशा अपना आईफोन पासवर्ड या टचआईडी से लॉक रखना चाहिए। ऐसे में तमाम ICE ऐप्स बेकार साबित होंगे। इसलिए Health App ही इस्तेमाल करें। 2. ऐंड्रॉयड स्मार्टफोन ऐंड्रॉयड स्मार्टफोन्स पर ICE को इस्तेमाल करना थोड़ा जटिल है। ब्रैंड और OS के वर्जन के हिसाब से सेटिंग्स अलग-अलग हो सकती हैं। सबसे पहले फोन की सेटिंग्स में जाएं। यहां पर Lock Screen and Password या Lock Screen and Security पर टैप करें। अंदर आपको Lock Screen Message का ऑप्शन दिखेगा। कुछ डिवाइसेज में Lock Screen ऑप्शंस के अंदर Advances Settings में जाने के बाद Loeck Screen Owner Info या My Information नाम का ऑप्शन नजर आएगा। यहां आप Emergency Contact ऐड नहीं कर पाएंगे, मगर मैन्युअली अपनी मेडिकल कंडीशन की जानकारी और किसी इमर्जेंसी कॉन्टैक्ट का नंबर लिख सकते हैं। इससे कोई भी स्क्रीन लॉक होने की स्थिति में इस इन्फर्मेशन को पढ़ सकता है और आपके इमर्जेंसी कॉन्टैक्ट का नंबर पढ़कर उसे अपने फोन से कॉल कर सकता है। अगर अपने फोन में आप इस तरह की सेटिंग्स न मिलें तो प्ले स्टोर से ICE या In Case of Emergeny सर्च करके सबसे अच्छी रेटिंग वाला ऐप डाउनलोड कर सकते हैं। ऐप को डाउनलोड करने से पहले उसके रिव्यूज़ जरूर पढ़ लें। 3. विंडोज़ स्मार्टफोन विंडोज़ फोन पर किसी Lock Screen App की मदद से यह काम किया जा सकता है। इन ऐप्स से लॉक स्क्रीन पर मेसेज डिस्प्ले होता है। लोग यहां अपनी जानकारी लिखते हैं ताकि गुम हो जाने की स्थिति में लोग फोन को लौटा सकें। मगर बेहतर होगा कि इसका इस्तेमाल ICE इन्फो देने में किया जाए। अगर जगह कम हो तो इमर्जेंसी कॉन्टैक्ट का नाम और फोन नंबर लिख दें। या फिर आप अपनी मेडिकल कंडीशन को लेकर सारी जानकारी एक पेपर पर लिखकर या प्रिंट करके वॉलिट में रख सकते हैं और फोन के लॉक स्क्रीन टेक्स्ट पर कुछ ऐसा लिख सकते हैं कि लोग आपके वॉलिट को खोलकर देखें। 4. ब्लैकबेरी अगर आप ब्लैकबेरी स्मार्टफोन इस्तेमाल कर रहे हैं तो इसमें Security and Privacy के अंदर जाएं। यहां Lock Screen सेटिंग्स में जाकर इमर्जेंसी कॉन्टैक्ट ऐड किया जा सकता है। किसी भी फोन पर ऐसे ऐड करें स्क्रीनलॉक इन्फर्मेशन अगर आपके फोन में ICE इन्फो ऐड करने का ऑप्शन नहीं है और कोई थर्ड पार्टी ऐप भी काम नहीं आ रहा तो एक और आसान तरीका है। अपने स्मार्टफोन पर Notes या कोई भी ऐसा ऐप खोलें, जिसमें टाइप किया जा सकता हो। यहां पर अपनी मेडिकल कंडीशन या फिर इमर्जेंसी कॉन्टैक्ट का नाम और नंबर ऐड कर दें और उसका स्क्रीनशॉट ले लें। अब इस स्क्रीनशॉट को फोन का वॉलपेपर बना लें। इस तरह से कोई भी शख्स आपका फोन लॉक होने पर भी वॉलपेपर को देखकर आपकी मेडिकल कंडीशन वगैरह के बारे में जरूरी जानकारियां जुटा सकता है।
अगर आप पोकेमॉन गो गेम खेलते हैं तो आपके लिए एक अच्छी खबर है। एक स्टडी में दावा किया गया है कि पोकेमॉन गो खेलने से आप 41 दिन एक्स्ट्रा जी सकते हैं। भले ही इस गेम को खेलने में कई तरह के खतरे हैं, मगर स्वास्थ्य की दृष्टि से यह बहुत फायदेमंद है। पढें: भारत में ऐसे डाउनलोड करके खेलें Pokemon Go पोकेमॉन गो में प्लेयर को अपने आसपास पोकेमॉन ढूंढकर उसे पकड़ना होता है। हालांकि पोकेमॉन को पकड़ने के चक्कर में बहुत से लोगों के जख्मी होने के मामले सामने आए हैं, मगर स्टडी का कहना है कि फिजिकल ऐक्टिविटी होने से जीवनकाल में बढ़ोतरी हो सकती है। अमेरिका की स्टैनफर्डी यूनिवर्सिटी और माइक्रोसॉफ्ट के रिसर्चर्स ने पाया है कि पोकेमॉन गो के प्लेयर्स हर रोज औसतन 1,473 कदम ज्यादा चले। यह आंकड़ा सामान्य से 25 फीसदी ज्यादा था। शोधकर्ताओं का कहना है कि 15 से 49 साल की उम्र के लोग अगर रोजना 1000 कदम एक्स्ट्रा चलें तो उनके जीवनकाल के 41.4 दिन बढ़ सकते हैं। स्टडी के लिए 32,000 पोकेमॉन गो प्लेयर्स की ऐक्टिविटी को 3 महीनों तक जायरोस्कोप और ऐक्सलरोमीटर की मदद से ट्रैक किया गया है। टेलिग्राफ के मुताबिक रिसर्चर्स का कहना है कि इस गेम से फिजिकल ऐक्टिविटी बढ़ जाती है। सीधे शब्दों में कहें तो जो लोग आमतौर पर ज्यादा ऐक्टिव नहीं रहते हैं, अगर वे पोकेमॉन गो गेम खेलते हैं तो उनके स्वास्थ्य में सुधार होता है। शोधकर्ताओं ने कहा, 'पहले से ही ऐक्टिव और स्वस्थ लोगों के साथ-साथ कम ऐक्टिव या मोटापे के शिकार लोगों को भी इस गेम से फायदा पहुंचता है।' स्टडी में यह भी पाया गया है कि अन्य हेल्थ ऐप्स के मुकाबले पोकेमॉन गो ज्यादा प्रभावी है। इस गेमिंग ऐप ने कम ऐक्टिव रहने वाले लोगों से हेल्थ ऐप्स की तुलना में ज्यादा ऐक्टिविटी करवाई। इंग्लिश में पढ़ें- Playing Pokemon Go can help you live longer: Study
जापानी कंपनी पैनासॉनिक ने कहा है कि वह अपने स्मार्टफोन्स में Arbo नाम से पर्सनल असिस्टेंट का फीचर ला रहा है। यह फीचर आपके ऐप्स, ईमेल्स और इस्तेमाल करने के पैटर्न को समझकर उसके हिसाब से रोजमर्रा के काम में आपको सुझाव देगा या मदद करेगा। Arbo दरअसल आर्टिफिशल इंटेलिजेंस के फॉर्म्युले पर काम करता है और फोन जितना इस्तेमाल होता है, उसके हिसाब से खुद को ज्यादा स्मार्ट बनाता है। Arbo को शुरुआत में पैनासॉनिक के दो नए फोन एलूगा रे मैक्स और रे एक्स के साथ लाया गया है। दूसरे फेज में कंपनी इसे अपडेट के साथ बाकी हैंडसेट्स के लिए लाने पर विचार कर सकती है। यह देसी भाषाओं में भी आ सकता है। एलूगा रे मैक्स को 11,499 और 12,499 रुपये में लाया गया है। 64 जीबी रॉम वाला मॉडल 32 जीबी वाले से थोड़ा महंगा है। 4 जीबी रैम, 5.2 इंच डिस्प्ले, 16 मेगापिक्सल और 8 मेगापिक्सल सेल्फी कैमरे, ऐंड्रॉयड मार्शमैलो और ऑक्टा कोर प्रोसेसर एलूगा रे मैक्स के फीचर हैं। रे एक्स को 8999 रुपये में लाया गया है, इसमें 3 जीबी रैम, 5.5 इंच डिस्प्ले, 4000 मिली एंपियर बैटरी, क्वॉड कोर प्रोसेसर जैसे फीचर हैं। ये डिवाइस फ्लिपकार्ट पर बिक्री के लिए आएंगे।
नई दिल्ली महीनों से चांद पर कोई चर्चा नहीं हो रही थी, लेकिन अब ऑलनाइन शॉपिंग साइट ऐमजॉन ने इसे चर्चा में ला दिया है। कुछ दिन पहले 'स्पेसएक्स' के बॉस ऐलन ने ऐलान किया था कि वह कुछ ग्राहकों को चांद राउंड ट्रिप पर भेजेंगे। अब ऐमजॉन के बॉस जेब बेजस ने कहा है कि वह चांद तक सामान की डिलिवरी करेंगे। बेजस ने कहा कि नासा को प्राइवेट सेक्टर्स को चांद पर एंट्री देने के लिए कमर्शल लूनर कार्गो डिलिवरी सर्विस शुरू करनी होगी। उन्होंने कहा, 'साल 2020 तक मैं चाहता हूं कि लगभग 4,500 किलो सामान एक बार में चांद पर पहुंचाने की व्यवस्था शुरू हो सके।' बेजस ने कहा, 'कुल मिलाकर बात यह है कि हमें चांद पर बस्ती बसाना और सामान भेजना शुरू करना है। यही वक्त है जब अमेरिका न सिर्फ चांद पर जाए, बल्कि वहां रुके भी।' बेजस ने कहा कि चांद पर स्थायी तौर पर बसना एक कठिन काम है, लेकिन वहां रहने के लिए लोग काफी उत्साहित भी होंगे।' नासा और यूएस प्रेजिडेंट डॉनल्ड ट्रंप को यह ब्यौरा वाइट पेपर पर भेज दिया गया है। अगर दोनों के बीच सहमति बनती है, तो जल्द ऐमजॉन सीधे स्पेसएक्स से टक्कर लेगा और चांद पर डिलिवरी शुरू करेगा। बेजस ने कहा कि साउथ पोल पर शैकल्टर क्रैटर के पास डिलिवरी सर्विस का स्पॉट स्थापित किया जाएगा।
मार्केट में आज तमाम कंपनियों के टैब उपलब्ध हैं। कुछ टैब में आपको जहां अच्छा कीबोर्ड मिलता है, वहीं कुछ कंपनियां डेस्कटॉप स्टाइल एक्सपीरियंस ऑफर करती हैं, जिससे आप लैपटॉप की जरूरत को काफी हद तक पूरा कर सकते हैं। ऐपल के बड़े आईपैड प्रो, ऐंड्रॉयड गूगल पिक्सल और सैमसंग के टैब समेत कई कंपनियों के डिवाइस मार्केट में आ रहे हैं। ऐसे में परफॉर्मेंस, बैटरी लाइफ और स्क्रीन क्वॉलिटी के दम पर किसी लैपटॉप को परखना काफी मुश्किल भरा है। आपकी इसी परेशानी को दूर करने के लिए हम यहां ऐसे ही कुछ बेहतरीन टैब्स के बारे में जानकारी दे रहे हैं... आईपैड प्रो 9.7 मार्केट में मौजूद आईपैड प्रो 9.7 अभी तक का बेस्ट टैब है। छोटी स्क्रीन और पावरफुल हार्डवेयर इसे खास बनाता है। बड़े आईपैड प्रो के मुकाबले यह डिवाइस काफी पावरफुल है। इसमें स्मार्ट कीबोर्ड और पेंसिल सपोर्ट की फैसिलटी भी है। टैब में आ रहे चार स्पीकर का साउंड अच्छा है। इसमें एपल ऑफिस स्वीट का फ्री ऐक्सेस है, जो काफी मददगार है। आईपैड मिनी 4 अगर आप सात इंच वाला टैब खरीदना चाहते हैं तो इस साइज में आईपैड मिनी 4 सही चॉइस होगा। अगर आपको ऐपल आईपैड एयर 2 और आईपैड प्रो का लुक पसंद है तो हम आपको बता दें कि इसका साइज बड़ा है। ऐसे में आईपैड मिनी 4 आपके लिए बेस्ट ऑप्शन हो सकता है क्योंकि यह काफी स्टाइलिश और पोर्टेबल है। हालांकि इसमें आपको पेंसिल सपोर्ट का फीचर नहीं मिलेगा। सैमसंग गैलक्सी टैब एस 2 यह अभी तक का सैमसंग का बेस्ट टैब है। मार्केट में यह टैब 8 इंच और 9.7 इंच के वैरिएंट में उपलब्ध हैं। सुपर एमोलेड स्क्रीन में रीडिंग और वेब सर्फिंग बड़ी आसानी से की जा सकती है। ऐसी उम्मीद है कि मार्केट में टैब एस2 की कीमत में कमी आ सकती है क्योंकि कंपनी ने मार्केट में नया गैलक्सी टैब एस3 उतार दिया है। आसुस जेनपैड 3S 10 डिजाइन के मामले में आसुस के इस टैब की सीधी टक्कर एपल से है। टैब की स्क्रीन काफी शार्प और ब्राइट है। हालांकि ऐपल के स्टैंडर्ड के मुताबिक आसुस के जेनपैड की बैटरी लाइफ और बिल्ड क्वॉलिटी को एपल के डिवाइस से कंपेयर नहीं किया जा सकता। अगर आप कम कीमत पर बड़ी स्क्रीन लेना चाहते हैं तो यह आपके लिए एक ऑप्शन हो सकता है। गूगल पिक्सल सी गूगल पिक्सल सी ऐंड्रॉयड के बेस्ट टैब में से एक है। टैब का डिजाइन काफी प्रीमियम है और इसका डिसप्ले भी शानदार है। आप इसमें कीबोर्ड को भी अटैच कर सकते हैं। हालांकि कीबोर्ड को अटैच करने से आपको पूरे तौर पर लैपटॉप का रिप्लेसमेंट तो नहीं मिलेगा, लेकिन इससे आपको टाइपिंग करने में काफी सहूलियत होगी।
जियोनी ने अपने नए स्मार्टफोन Gionee A1 की कीमत बता दी है। कंपनी ने इसका दाम 19,999 रुपये रखा है। पिछले दिनों जियोनी ने यह स्मार्टफोन भारत में लॉन्च किया था मगर उस वक्त कीमत का खुलासा नहीं किया था। जियोनी A1 के लिए 31 मार्च से ऑफलाइन रीटेलर्स के जरिए प्री-बुकिंग शुरू होगी। यह ग्रे, गोल्ड और ब्लैक कलर वेरियंट्स में उतारा गया है। प्री-बुक करवाने वाले यूजर्स को इसकी 2 साल की वॉरन्टी मिलेगी। वे जेबीएल हेडफोन या स्विस मिलिटरी ब्लूटूथ स्पीकर में एक को फ्री पा सकते हैं। स्मार्टफोन कब से उपलब्ध होगा, इस बारे में कंपनी ने अभी तक कोई जानकारी नहीं दी है। स्मार्टफोन के लॉन्चिंग इवेंट में कंपनी ने कहा था कि बाद में इसे ऐमजॉन इंडिया से भी खरीदा जा सकेगा। जियोनी A1 कंपनी का पहला स्मार्टफोन है जो ऐंड्रॉयड 7.0 नॉगट पर रन करता है। इस ड्यूल-सिम स्मार्टफोन में 5.5 इंच का फुल HD डिस्प्ले लगा है, जिसका रेजलूशन 720 x 1280 पिक्सल है। इसमें मीडियाटेक हीलियो P10 प्रोसेसर के साथ 4GB रैम लगाई गई है। इंटरनल मेमरी 64 जीबी है और 128 जीबी तक का माइक्रोएसडी कार्ड इसमें लगाया जा सकता है। जियोनी A1 की खासियत है इसमें लगा 16 मेगापिक्सल फ्रंट कैमरा, जिसका अपर्चर f/2.0 है। इसमें 5P लेंस और सेल्फी फ्लैश भी है। इसका बैक कैमरा 13 मेगापिक्सल है, जिसमें ऑटोफोकस दिया गया है। सेल्फी बेहतर आए, इसके लिए इसमें Bokeh सेल्फी फीचर दिया गया है जिससे बैकग्राउंड को ब्लर किया जा सकता है। इस स्मार्टफोन में फिंगरप्रिंट सेंसर लगा है जो होमबटन का काम भी करता है। कनेक्टिविटी की बात करें तो यह 4G VoLTE, 3G, वाई-फाई, ब्लूटूथ और जीपीएस सपॉर्ट करता है। फोन में 4100 mAh बैटरी लगी है।
MWC 2017 में गूगल ने ऐलान किया था कि वह अपने डिजिटल वॉइस असिस्टेंट को ऐंड्रॉयड मार्शमैलो और नॉगट डिवाइसेज के लिए जारी करने की योजना बना रहा है। अब कंपनी ने ऐलान किया है कि Google Assistant को गुरुवार से ही उन ऐंड्रॉयड डिवाइसेज के लिए जारी कर दिया गया है, जिनपर यह काम कर सकता है। गूगल असिस्टेंट को सबसे पहले अमेरिका के ऐंड्रॉयड यूजर्स को जारी किया जाएगा। इसके बाद ऑस्ट्रेलिया, कनाडा और यूके का नंबर आएगा। कंपनी ने अपने ब्लॉग में लिखा है, 'ऐंड्रॉयड 7.0 नॉगट और 6.0 मार्शमैलो पर चलने वाले स्मार्टफोन्स को गूगल प्ले सर्विसेज के साथ यह मिलना शुरू हो जाएगा।' यूजर्स को गूगल असिस्टेंट को अलग से डाउनलोड नहीं करना होगा। कंपनी जिन डिवाइसेज के लिए इसे जारी करेगी, उनमें अपने आप यह आ जाएगा। गूगल असिस्टेंट Google Search को हटा देगा। इसे लॉन्च करने के लिए होम बटन को देर तक प्रेस करना होगा। लंबे समय से कहा जा रहा था कि गूगल असिस्टेंट को कंपनी अन्य ऐंड्रॉयड स्मार्टफोन्स के लिए भी जारी कर सकती है। इसे गूगल ने अपने पिक्सल स्मार्टफोन्स के साथ लॉन्च किया था। यूजर्स और आलोचकों से मिले पॉजिटिव फीडबैक के बाद ही कंपनी ने इसे अन्य ऐंड्रॉयड स्मार्टफोन्स के लिए जारी करने का फैसला लिया है।
ताइवान की स्मार्टफोन कंपनी Asus ने नया स्मार्टफोन Zenfone Live लॉन्च किया है। इस स्मार्टफोन को सेल्फी के शौकीनों के लिए पेश किया गया है। Asus Zenfone Live की खासियत है रियल टाइम ब्यूटिफिकेशन फीचर से लैस कैमरा। जानें, क्या हैं अन्य फीचर्स: आसुस जेनफोन लाइव में कंपनी का नया ब्यूटीलाइव ऐप डाला गया है जो लाइव स्ट्रीमिंग ब्यूटिफिकेशन ऐप है। कंपनी का दावा है कि यह रियल टाइम पर ब्यूटिफिकेशन कर सकता है। जेनफोन लाइव में बिल्ट-इन MEMS माइक्रोफोन्स हैं जो अपने आप बैकग्राउंड नाइज़ को खत्म कर देते हैं। इस ऐप को फेसबुक, यूट्यूब और अन्य स्ट्रीमिंग ऐप्स के साथ भी इंटिग्रेट किया जा सकता है। आसुस जेनफोन लाइव (ZB501KL) में 5 इंच का HD IPS डिस्प्ले लगा है, जिसका रेजॉलूशन 720 x 1280 पिक्सल्स है। स्क्रीन-टु-बॉडी रेशो 75 पर्सेंट है और डिस्प्ले में ब्लूलाइट फिल्टर फीचर भी है। यह स्मार्टफोन ऐंड्रॉयड 6.0 मार्शमैलो पर आधारित ZenUI 3.5 पर रन करता है। इसमें क्वॉड कोर क्वॉलकॉम प्रोसेसर लगा है, मगर चिपसेट की जानकारी नहीं दी गई है। रैम 2 जीबी है और स्टोरेज के आधार पर दो वैरियंट्स हैं- 16GB और 32GB. 128 जीबी तक का माइक्रोएसडी कार्ड भी लगाया जा सकता है। 2 साल के लिए यूजर्स को गूगल ड्राइव की 100GB स्टोरेज फ्री मिलेगी। यह ड्यूलसिम स्मार्टफोन 4G LTE सपॉर्ट करता है। दोनों सिम कार्ड्स पर 4G इस्तेमाल किया जा सकता है मगर एक वक्त पर एक ही डिवाइस पर 4G चलेगा। स्मार्टफोन का बैक कैमरा 13 मेगापिक्सल और फ्रंट कैमरा 5 मेगापिक्सल है। स्मार्टफोन में 2650mAh बैटरी लगी है, जिसे हटाया नहीं जा सकता। आसुस जेनफोन लाइव को शिमर गोल्ड, रोज़ पिंक और नेवी ब्लैक कवर्स में लॉन्च किया गया है। इसकी कीमत कितनी होगी और कब से बिक्री शुरू होगी, इस बारे में अभी कोई जानकारी नहीं दी गई है।
ऐपल ने हाल ही में लाल रंग के iPhone 7 और iPhone 7 Plus लॉन्च किए हैं। ब्राइट चेरी रेड कलर के इन आईफोन्स पर (PRODUCT)RED की ब्रैंडिंग है। क्या आप जानते हैं कि इसका मतलब क्या है? (PRODUCT)RED दरअसल (RED) नाम के इनिशिटिव का ब्रैंड है। (RED) दुनिया से HIV/AIDS के खात्मे के लिए अभियान चलाता है। (PRODUCT)RED ब्रैंड के जरिए वह प्राइवेट सेक्टर के साथ पार्टनरशिप करता है। कंपनियां (PRODUCT)RED ब्रैंडिंग के साथ स्पेशल प्रॉडक्ट्स लॉन्च करती हैं और उनकी बिक्री से होने वाले फायदे का एक हिस्सा Global Fund को दे देती हैं। Global Fund का मालिकाना हिस्सा (RED) के पास ही है। Global Fund अफ्रीका में सहारा मरूस्थल और इसके आसपास के इलाकों में HIV और एड्स की रोकथाम में जुटा है। गौरतलब है कि पूरी दुनिया के 70 फीसदी HIV/AIDS पीड़ित इसी इलाके में हैं। Global Fund लोगों में जागरूता लाने, टेस्ट करने और गर्भवती माताओं से शिशुओं में इसे फैलने से रोकने पर फोकस करता है। (PRODUCT) RED वाले इन खास आईफोन्स की बिक्री से होने वाली कमाई को ऐपल को चैरिटी में दे देगा, मगर उसने यह नहीं बताया है कि Global Fund को कितना हिस्सा दिया जाएगा। भारत की बात करें तो यहां इन स्पेशल एडिशन वाले आईफोन्स को अप्रैल में लॉन्च किया जाएगा। iPhone 7 (प्रॉडक्ट) रेड का 128 जीबी वेरियंट 70,000 रुपये में खरीदा जा सकेगा और इसके 256 जीबी वेरियंट की कीमत 80 हजार रुपये होगी। iPhone 7 Plus (प्रॉडक्ट)रेड स्पेशल एडिशन का 128जीबी वेरियंट 82 हजार रुपये और 256 जीबी वेरियंट 92,000 रुपये में खरीदा जा सकेगा।
नई दिल्ली आने वाले दिनों में जीमेल, वॉट्सऐप, स्नैपचैट और यहां तक कि ऐमजॉन जैसी ई-कॉमर्स कंपनियों को यूजर्स की इन्फर्मेशन जमा करने रखनी पड़ सकती है। इस बारे में सरकार टेक्नॉलजी इंटरमीडियरीज के लिए नया नियम बनाने की तैयारी में है। हालांकि, इसका जोरदार विरोध हो सकता है। सरकार अब इन्फर्मेशन टेक्नॉलजी ऐक्ट के सेक्शन 6C के लिए नियमों का ड्राफ्ट बनाने की तैयारी में है। इस मकसद के लिए एक कमिटी बनाई गई है। हाल में बनी कमिटी के तीन सदस्यों के मुताबिक, नियमों में बताया जाएगा कि किस तरह का डेटा किस फॉरर्मैट में कितने समय के लिए रखा जाना है। नियम इसलिए तैयार किए जा रहे हैं, ताकि लॉ-एन्फोर्समेंट एजेंसियां जरूरत पड़ने पर सूचनाएं हासिल कर सकें। सूचनाओं का साझा करने के मुद्दे पर विदेशी कंपनियों और भारत सरकार के बीच विवाद रहा है। एक्सपर्ट्स का कहना है कि वॉट्सऐप जैसी कंपनियों के लिए यह नियम लागू करना मुश्किल हो सकता है, क्योंकि वह एंड-टु-एंड एनक्रिप्शन का दावा करती है। स्नैपचैट को भी मुश्किल होगी। इसमें मेसेज कुछ सेकंड के भीतर ही गायब हो जाते हैं और ये कंपनी के सर्वर्स पर भी स्टोर नहीं होते। डेटा स्टोरेज की कॉस्ट काफी ज्यादा होने और भारतीय नियमों से संचालित नहीं होने के कारण कंपनियां भी इसका विरोध कर सकती हैं। इस सिलसिले में बनाई गई कमिटी की अगुवाई इलेक्ट्रॉनिक्स ऐंड आईटी मिनिस्ट्री के अडिशनल सेक्रेटरी अजय कुमार कर रहे हैं। इसमें होम मिनिस्ट्री, टेलीकॉम डिपार्टमेंट, पर्सनल ऐंड ट्रेनिंग डिपार्टमेंट, नैस्कॉम, इंटरनेट सर्विस प्रोवाइडर एसोसिएशन ऑफ इंडिया (आईएसपीएआई) से भी एक-एक मेंबर हैं। साथ ही, साइबर लॉ के एक्सपर्ट वकील और इलेक्ट्रॉनिक्स ऐंड आईटी मिनिस्ट्री के कुछ अफसरों को इसमें रखा गया है। कमिटी की पहली बैठक सितंबर के आखिरी हफ्ते में हुई। कमिटी के एक मेंबर ने नाम जाहिर नहीं किए जाने की शर्त पर बताया, 'यह बेहद पेचीदा मसला है। मोबाइल ऐप्स और ओवर द टॉप सर्विस प्रोवाइडर्स की समझ की कमी से यह मसला और उलझ सकता है।' उनके मुताबिक, ज्यादातर टेक्नॉलजी कंपनियां अमेरिका बेस्ड हैं। सूचनाओं को साझा करने को लेकर उनका हमेशा सरकार से टकराव रहा है। उन्होंने कहा, 'बात अगर राष्ट्रीय सुरक्षा की भी हो, तो इनमें से कितनी कंपनियां भारतीय सुरक्षा तंत्र को लेकर जवाबदेह हैं? हमें यह भी पता है कि एपल ने किस तरह से अमेरिकी जांच एजेंसी एफबीआई की एक फोन को अनलॉक करने की मांग ठुकरा दी थी।' गूगल और फेसबुक ने इस मामले में टिप्पणी करने से मना कर दिया। सुप्रीम कोर्ट के वकील और साइबर लॉ एक्सपर्ट पवन दुग्गल का कहना था कि सेक्शन का ड्राफ्ट काफी व्यापक है। उन्होंने कहा, 'इससे काफी हद तक चीजों को संतुलित करने की बात है और यह देखना दिलचस्प होगा कि कमिटी क्या तय करती है।'
चीन की स्मार्टफोन कंपनी शाओमी ने अपने प्रॉडक्ट्स की रेंज का विस्तार करते हुए पिछले दिनों कई स्मार्ट प्रॉडक्ट्स लॉन्च किए हैं। कंपनी LED लाइट्स, प्रेशर कुकर और वॉटर प्यूरिफायर तक लॉन्च कर चुकी है। पिछले साल कंपनी ने सेल्फी स्टिक लॉन्च की थी और अब उसने खास प्रॉडक्ट लॉन्च किया है, जिसे इस सेल्फी स्टेक का अगला वर्जन कहा जा सकता है। Xiaomi ने Mi Selfie Stick Tripod नाम की खास सेल्फी स्टिक लॉन्च की है जो जरूरत पड़ने पर ट्राइपॉड में बदल जाती है। वीबो पर जारी किए गए इस प्रॉडक्ट की खास बात यह है कि सेल्फी स्टिक के साथ-साथ अलग से ट्राइपॉड उठाने की जरूरत नहीं होगी। इसमें एक ब्लूटूथ रिमोट कंट्रोल भी है, जिसे हचाया जा सकता है। अगर आप दूर से सेल्फी लेना चाहते हैं तो सेल्फी स्टिक को ट्राइपॉड बनाकर इस रिमोट से फोटो खींच सकते हैं। Xiaomi Mi Selfie Stick Tripod को काले और सफेद रंग के वैरियंट्स में लॉन्च किया गया है। फोल्ड होने पर यह छोटी सी स्टिक बन जाती है जिसे कहीं भी आसानी से उठाया जा सकता है। वजन भी 155 ग्राम ही है। Mi Selfie Stick Tripod का रिमोट ब्लूटूथ आधारित है और यह ऐंड्रॉयड 4.3 या इसके बाद के वर्जन्स और iOS 5.0 और इसके बाद के वर्जन वाले स्मार्टफोन्स के साथ पेयर किया जा सकता है। ट्राइपॉड ऐल्यूमिनियम से बना है और इसे आउटडोर में इस्तेमाल किया जा सकता है। चीन में इसे 89 युआन (करीब 900 रुपये) में लॉन्च किया गया है। भारत या अन्य मार्केट्स में इसे लॉन्च करने को लेकर कंपनी की योजनाओं की जानकारी अभी नहीं मिल पाई है।
मुंबई प्रधानमंत्री नरेंद्र मोदी के स्किल इंडिया अभियान को माइक्रोसॉफ्ट का बड़ा साथ मिला जब कंपनी ने ऐलान किया है कि वह 'Project Sangam' नाम से नया प्लैटफॉर्म ला रही है। माइक्रोसॉफ्ट के सीईओ सत्या नाडेला ने यहां फ्यूचर डिकोडेड कॉन्फ्रेंस में ऐलान किया कि वह LinkedIn को अब मिडल लेवल की नौकरियों में स्किल डिवेलपमेंट से जोड़ते हुए नए तौर पर ला रहे हैं। अभी तक लिंक्डइन को ऐसा प्रफेशनल प्लैटफॉर्म माना जाता था जिसमें वाइट कॉलर जॉब्स यानी प्रफेशनल्स लोग ज्यादा जुड़े होते थे। प्रॉजेक्ट संगम से यह स्किल से जुड़े छोटे और मझले लेवल के स्तर पर लोगों को नौकरियां और ट्रेनिंग दिलाने वाला प्लैटफॉर्म भी बनेगा। इसे जब लॉन्च किया गया तो इसके साथ उन्हें आंध्र प्रदेश सरकार की साझेदार मिली, लेकिन माना जा रहा है कि इसमें आने वाले दिनों में और भी सरकारी और प्राइवेट कंपनियां और एजेंसियां जुड़ेंगी। माइक्रोसॉफ्ट के अधिकारियों के मुताबिक प्रॉजेक्ट संगम के साथ स्किल डिवेलपमेंट की ट्रेनिंग देने वाली कंपनियां जुड़ेंगी, जब लोग यहां से ट्रेनिंग लेंगे तो लिंक्डइन पर उनका प्रोफाइल खुद तैयार हो जाएगा। आधार के जरिए eKYC से भी कनेक्ट किया जाएगा ताकि लोगों के फोन नंबर और बाकी जानकारियां सीधे कनेक्ट हो जाएं। जैसे जैसे लोग ट्रेनिंग लेंगे, उनका प्रोफाइल खुद अपग्रेड होता चला जाएगा। प्रॉजेक्ट संगम में जहां एक तरफ स्किल ट्रेनिंग देने वाली कंपनियां और इनसे ट्रेनिंग पा रहे लोग लिंक्डइन से जुड़ेंगे, वहीं दूसरी तरफ वे कंपनियां इसका हिस्सा बनेंगी जिन्हें इस तरह ट्रेनिंग पाए लोगों की जररूत है। जैसे ही नौकरी के हिसाब से लोगों का प्रोफाइल मैच होगा, उम्मीदवार को इसका मेसेज चला जाएगा। इस तरह कंपनियों को प्लैटफॉर्म मिलेगा जहां से वे जरूरत के हिसाब से कैंडिडेट ले सकती है और स्किल पा रहे लोगों को खुद को ट्रेन करते हुए अपने बायो डेटा को बाजार के हिसाब से अपडेट करने का मौका मिलेगा। वाइट कॉलर जॉब वाली कैटिगिरी के लिए लिंक्डइन का प्रफेशनल वर्जन है ही। माइक्रोसॉफ्ट के मुताबिक आबादी का एक बड़ा हिस्सा ऐसी सहूलियत से दूर है, Project Sangam उन्हें इस प्लैटफॉर्म पर लाएगा जहां वे खुद को ट्रेन करते हुए अपने स्किल के हिसाब से नौकरी पा सकें, यानी यह संगम होगा, कैंडिडेट, उसके स्किल और नौकरियों के क्षेत्र का। इसमें सरकारी और निजी क्षेत्र दोनों की भागीदारी से लोगों के लिए कई मौके खुलेंगे।
नई दिल्ली गूगल अपने पिक्सल स्मार्टफोन्स का अगला वर्जन इस साल के आखिर में लॉन्च करेगा। कंपनी के सीनियर वाइस प्रेजिडेंट रिक ऑस्टरलो ने स्पेन के बार्सिलोना में MWC 2017 में यह जानकारी दी। Google Pixel 2 स्मार्टफोन्स प्रीमियम सेगमेंट में ही लॉन्च होंगे। कुछ मीडिया कर्मियों के साथ हुई बातचीत में ओस्टरो ने कहा कि गूगल पिक्सल और पिक्सल XL की अगली जेनरेशन के स्मार्टफोन्स इसी साल लॉन्च होंगे। उन्होने कहा, 'इंडस्ट्री में हर साल फोन लॉन्च करने की परंपरा है ऐसे में हम भी इसे फॉलो करेंगे।' उन्होंने लॉन्चिंग डेट की जानकारी नहीं दी। रिक ने कहा, 'आप यह मान लीजिए कि इसी साल फोन लॉन्च होंगे मगर मैं अभी डेट नहीं बता सकता।' गूगल पिक्सल और पिक्सल XL को कंपनी ने पिछले साल अक्टूबर में लॉन्च किया था, ऐसे में माना जा सकता है कि इस साल भी नए स्मार्टफोन्स को इसी दौरान लॉन्च किया जाएगा। इस स्मार्टफोन्स का मुकाबला आईफोन के अपकमिंग स्मार्टफोन्स से होगा। रिक ने यह भी बताया कि गूगल का सस्ते पिक्सल स्मार्टफोन्स लाने का कोई इरादा नहीं है। उन्होंने कहा कि ये प्रीमियम ही होंगे। यह जानकारी भी नहीं दी गई कि इन स्मार्टफोन्स को गूगल खुद बनाएगा या फिर किसी कंपनी से टाइ-अप करेगा। पिछले दिनों सामने आई जानकारी के मुताबिक पिक्सल 2 में ग्लास का बैक पैनल होगा और किनारे गोलाई लिए हुए होंगे। कैमरा मॉड्यूल सेंटर में होगा और उसके नीचे फिंगरप्रिंट सेंसर लगा होगा। फोन में यूएसबी टाइप-सी भी हो सकता है। टॉप पर 3.5mm जैक लगा होगा। फोन में 5 इंच का 2K डिस्प्ले होगा और रैम 6जीबी होगी। इंग्लिश में पढ़ें: Google Pixel 2 to launch later this year, says exec
शाओमी का स्मार्टफोन Redmi Note 4 अब Mi.com से प्री-ऑर्डर किया जा सकेगा। कंपनी ने फ्लैश सेल मॉडल को छोड़ते हुए अब इस स्मार्टफोन को अपनी वेबसाइट के जरिए प्री-ऑर्डर के जरिए बेचने की योजना बनाई है। Mi.com पर रेडमी नोट 4 को 31 मार्च दोपहर 12 बजे से प्री-ऑर्डर किया जा सकेगा। कंपनी का कहना है कि ऑनलाइन पेमेंट करने के 5 दिन के अंदर स्मार्टफोन को शिप कर दिया जाएगा। इसमें कैश ऑन डिलिवरी का कोई ऑप्शन नहीं है। शिप होने से पहले ऑर्डर को कैंसल किया जा सकता है और एक यूजर एक ही स्मार्टफोन ऑर्डर कर सकता है। तस्वीरों में: Redmi Note 4 के स्पेसिफिकेशंस जानें कुछ दिन पहले शाओमी ने रेडमी नोट 4 की ऑफलाइन सेल करने का ऐलान किया था। अभी तक कंपनी भारत में 10 लाख रेडमी नोट 4 बेच चुकी है। यह बिक्री फ्लैश-सेल्स के जरिए हुई है, जिनमें कुछ ही सेकंड्स में स्मार्टफोन आउट-ऑफ-स्टॉक हो जाता था। ऐसे में माना जा रहा है कि ऑफलाइन सेल और प्री-ऑर्डर में भी कंपनी को भारी डिमांड देखने को मिलेगी। खरीददारों में ज्यादा तादाद उन लोगों की हो सकती है, जो फ्लैश सेल में इसे नहीं खरीद पाए। रिव्यू: जानें, कैसा है Xiaomi Redmi Note 4 फिलहाल कंपनी रेडमी नोट 4 के लिए ही प्री-ऑर्डर लेगी। पिछले दिनों लॉन्च हुआ रेडमी 4A फ्लैश सेल के जरिए ही बिकेगा। इसकी अगली सेल 30 मार्च को है। ऐमजॉइन इंडिया और Mi.com ने इसकी पहली सेल में 4 मिनट के अंदर ढाई लाख यूनिट्स बेचने का दावा किया था।
अनुपम सक्सेना कम कीमत में हाई-एंड स्मार्टफोन बेचने के लिए प्रसिद्ध चीन की कंपनी शाओमी (Xiaomi) आखिरकार भारत आ गई। कंपनी ने भारत में Mi 3 लॉन्च के साथ अपनी शुरुआत की। कंपनी के इस फ्लैगशिप स्मार्टफोन में नेक्सस 5 जैसे स्मार्टफोन को टक्कर देने वाले हाई-एंड हार्डवेयर लगे हैं, लेकिन इसकी कीमत उससे करीब आधी है। क्या पैसा-वसूल के मामले में यह सबसे अच्छा स्मार्टफोन है? देखते हैं शाओमी Mi 3 के इस रिव्यू में... ऐसे और रिव्यू तुरंत पाने के लिए हमें ट्विटर @NbtTech पर फॉलो करें। डिब्बे में शाओमी Mi 3 एक बहुत साधारण डिब्बे में आता है, जिसमें स्मार्टफोन के अलावा एक चार्जर और यूएसबी केबल है। इसके साथ इयरफोन या केस नहीं मिलता, जिससे कंपनी को इसकी कीमत कम रखने में मदद मिलती है। ऐसा लगता है कि कंपनी इन दोनों अक्सेसरीज़ को अलग से बेचेगी। रिव्यू के लिए आए हमारे यूनिट के साथ चाइनीज़ चार्जर था, जो ज्यादातर भारतीय प्लग पॉइंट्स में नहीं लगता है। शायद शाओमी बिक्री वाले फोन के साथ इसकी जगह दूसरे चार्जर दे। बिल्ड और डिज़ाइन शाओमी Mi 3 एक प्रीमियम स्मार्टफोन जैसा दिखता और महसूस होता है। इसमें ऐल्युमिनियम-मैग्नीशियम अलॉय फ्रेम है, जिस पर थर्मल ग्रेफाइट की 3 लेयर्स की कोटिंग है। बढ़िया क्वॉलिटी वाले प्लास्टिक का बैक पैनल है। इसमें फुल एचडी डिस्प्ले है। पिछले हिस्से में मेटल फिनिश है, जो इतने अच्छे से की गई है कि यह अंदाजा लगाना मुश्किल हो जाता है कि यह वाकई में प्लास्टिक से बना है। अपने इस्तेमाल में हमने पाया कि पिछले हिस्से पर दाग-धब्बे आसानी से नहीं लगते और खरोचें आसानी से नहीं दिखतीं। यह स्मार्टफोन 8.1 मिलीमीटर मोटा है, लेकिन 145 ग्राम वजन के साथ ज्यादा भारी नहीं है। इसके बड़े आकार (खास तौर पर लंबाई) के बावजूद इसे लेकर चलना आसान है। अपने घुमावदार कोनों की वजह से यह हमें नोकिया N9 और नोकिया लूमिया 800 की याद दिलाता है। फोन के दाएं किनारे पर पावर और वॉल्यूम बटन हैं, जबकि बायां किनारा खाली है। निचले हिस्से में स्पीकर की जाली और माइक्रो-यूएसबी पोर्ट है, जबकि 3.5 मिलीमीटर हेडसेट जैक और सिम कार्ड ट्रे ऊपरी हिस्से में हैं। इस फोन में एक ही सिम कार्ड लगता है, वह भी रेग्युलर साइज का। तो अगर आपके पास नैनो या माइक्रो-सिम कार्ड है, तो आपको एक अडॉप्टर की जरूरत पड़ेगी। इसमें डिस्प्ले के ठीक नीचे नैविगेशन के लिए 3 कपैसिटिव बटन हैं। डिस्प्ले के ठीक ऊपर 2 मेगापिक्सल का फ्रंट कैमरा है। इस फोन के कोने घुमावदार नहीं हैं। कोने थोड़े शार्प हैं, लेकिन उससे इसके इस्तेमाल पर कोई फर्क नहीं पड़ता। पीछे की तरफ ऊपरी हिस्से में बाईं ओर ड्यूल-एलईडी फ्लैश के साथ 13 मेगापिक्सल का कैमरा है। कुल मिलाकर शाओमी Mi 3 बढ़िया बनावट और बढ़िया डिजाइन वाला ऐसा फोन है, जो टिकाऊ है और इस्तेमाल करने में बढ़िया लगता है। डिस्प्ले शाओमी Mi 3 में शार्प या एलजी का बनाया हुआ 5 इंच का फुल एचडी (1080p, 441ppi, 16:9) आईपीएस एलसीडी डिस्प्ले है। डिस्प्ले की ब्राइटनेस और कलर रेंडरिंग ने हमें बहुत प्रभावित किया। यह फोन कलर टेम्परेचर के लिए 3 मोड (वॉर्म, स्टैंडर्ड और कूल) और सैचुरेशन के लिए 2 मोड (ब्रिटियंट और स्टैंडर्ड) हैं। टेक्स्ट और पिक्चर बढ़िया दिखते हैं। व्यूइंग ऐंगल्स भी काफी अच्छे हैं। टच सेंसिटिविटी भी बहुत अच्छी है और कंपनी का दावा तो यह है कि आप भीगे हाथ से फोन इस्तेमाल कर सकते हैं। आप सेंसिटिविटी और बढ़ाने के लिए ग्लव मोड ऑन कर सकते हैं। लेकिन स्क्रीन हमें बहुत रिफ्लेक्टिव लगी, जिसकी वजह से इस पर धूप में पढ़े जाने की क्षमता कम हो जाती है। हालांकि कंपनी ने अपने ऑफिशल स्पेसिफिकेशंस वाले पेज पर इसका जिक्र नहीं किया है, लेकिन इसके डिस्प्ले में गरिला ग्लास प्रोटेक्शन है। सॉफ्टवेयर शाओमी Mi 3 ऐंड्रॉयड के बहुत बदले हुए वर्ज़न MIUI पर चलता है। अगर आप ऐंड्रॉयड के दीवाने हैं और अपने फोन पर अलग-अलग ROM इस्तेमाल करते रहे हैं, तो आप MIUI से परिचित होंगे। यह ROM कई ऐंड्रॉयड फोन और टैबलट के लिए उपलब्ध है। हालांकि MIUI ऐंड्रॉयड 4.4 किटकैट पर आधारित है, लेकिन यह बहुत अलग दिखता है। यहां तक कि कुछ लोगों को MIUI और iOS कुछ-कुछ एक जैसे लगते हैं क्योंकि MIUI का वैसा ही नैविगेशन स्ट्रक्चर है। इसके यूज़रफेस में ऐप ड्रॉअर नहीं है और ऐप आइकन्स व विजेट्स होम स्क्रीन्स पर हैं। यूनिफाइड होम स्क्रीन-ऐप लॉन्चर स्टाइल उन लोगों के लिए यूज़र-फ्रेंडली है, जिन्होंने पहले ऐंड्रॉयड फोन इस्तेमाल नहीं किया है। लेकिन अगर आप पहले से ऐंड्रॉयड स्मार्टफोन इस्तेमाल करते रहे हैं, तो आपको इसका अभ्यस्त होने में थोड़ा वक्त लगेगा। आपके पास कोई और लॉन्चर डाउनलोड करके इंस्टॉल करने का भी ऑप्शन है। MIUI ROM और Mi 3 के चाइनीज़ वर्ज़न से अलग फोन के भारतीय वर्ज़न में गूगल प्ले स्टोर और मैप्स, जीमेल, यूट्यूब व हैंगआउट्स समेत सभी गूगल ऐप्स पहले से इंस्टॉल होते हैं। MIUI की एक और खास बात है कि इसके यूज़र इंटरफेस को थीम्स, डाउनलोड किए जा सकने वाले वॉलपेपर्स और क्लॉक्स से कस्टमाइज़ किया जा सकता है। थीम्स ऐप से बहुत सी फ्री थीम्स मिलती हैं, जिनमें से हर एक में आइकन्स, वॉलपेपर्स, ऐप स्विचर, फॉन्ट स्टाइल, साउंड, लॉक स्क्रीन स्टाइल और यहां तक कि सिस्टम ऐप्स के अलग-अलग सेट होते हैं। हमने चाइनीज़ डिवाइसेज़ पर जो थीम्स देखी हैं, उनसे अलग MIUI थीम्स बहुत अच्छी दिखती हैं और इनमें डीटेल्स भी काफी हैं। इस सॉफ्टवेयर में कोई स्टॉक ऐंड्रॉयड ऐप नहीं है और गैलरी, म्यूज़िक कैलकुलेटर, कैलेंडर और ईमेल्स ऐप्स समेत सब कुछ MIUI की टीम ने बनाया है। ये ऐप्स बहुत खूबसूरत दिखते हैं और अपने काउंटरपार्ट्स की नकल करते हुए स्क्यूमॉर्फिक डिजाइन होते हुए भी इनमें कई एक्स्ट्रा फीचर्स हैं। मेन्यू बटन को देर तक दबाकर MIUI ऐप स्विचर लॉन्च किया जा सकता है। हालांकि यह किटकैट के स्टॉट ऐंड्रॉयड लॉन्चर जितना अच्छा नहीं दिखता, जो ऐप प्रीव्यू भी दिखाता है। इसके जरिए बैकग्राउंड टास्क को बंद करके और कैश क्लियर करके मेमरी फ्री की जा सकती है। इसमें आप कुछ बैकग्राउंड ऐप्स को अलग सुरक्षित रख सकते हैं, ताकि वे बंद न हो जाएं। स्टॉक ऐंड्रॉयड के मुकाबले MIUI में कई एक्स्ट्रा फीचर्स हैं। उदाहरण के लिए फोन ऐप के जरिए किन्हीं नंबरों के लिए कॉल और मेसेज ब्लॉक किए जा सकते हैं। इसमें एक बिल्ट-इन कॉल रेकॉर्डिंग फीचर भी है, जिससे आप सभी नंबरों या कुछ नंबरों की कॉल्स रेकॉर्ड कर सकते हैं। मेसेजिंग ऐप में आप जरूरी मेसेज को सबसे ऊपर पिन कर सकते हैं और कुछ कॉन्टैक्ट्स के मेसेज प्राइवेट मेसेज फोल्डर में छिपा भी सकते हैं, जो इनबॉक्स में छिपा रहेगा। म्यूज़िक और कैलेंडर ऐप्स के होम स्क्रीन विजेट शानदार दिखते हैं। इसमें नोट्स और म्यूज़िक के लिए विजेट मोड है, जिससे आप ऐप्स को बिना खोले फंक्शन तक जल्दी पहुंच सकते हैं। इसमें वायरस स्कैन और ऐप्स के लिए परमिशन मैनेजर जैसे सिक्यॉरिटी फीचर भी डाले गए हैं। आप डेटा यूज़ नोटिफिकेशन पा सकते है और स्टेटस बार पर नेटवर्क की स्पीड देख सकते हैं। आप यह भी चुन सकते हैं कि आपके वाई-फाई या केवल 3G से कनेक्ट होने पर कौन-कौन से ऐप काम करें। कैमरा शाओमी Mi 3 में पीछे की तरफ फिलिप्स ड्यूल-एलईडी फ्लैश के साथ 13 मेगापिक्सल कैमरा है। शाओमी के मुताबिक Mi 3 में 5 पीस लेंस का इस्तेमाल किया गया है, जिसमें इंफ्रारेड फिल्टर भी है, जिससे तस्वीरों में ज्यादा अच्छे रंग आते हैं। इसमें ज्यादा लाइट के लिए f/2.2 अपर्चर है और ज्यादा बड़े ऐंगल के लिए 22mm वाइड ऐंगल लेंस है। कैमरा ऐप में सिंपल और अडवांस्ड मोड हैं। अडवांस्ड मोड में कंट्रास्ट, सैचुरेशन, शार्पनेस और एक्सपोज़र जैसी सेटिंग्स हैं। इसमें फिल्टर्स के अलावा HDR, पैनोरमा, बर्स्ड मोड्स हैं। विडियो मोड में स्लो और फास्ट मोशन रिकॉर्डिंग के ऑप्शन हैं। दिन की रोशनी में ली गई तस्वीरें बहुत अच्छी थीं। इनमें बढ़िया डीटेल, सटीक कलर रीप्रॉडक्शन और बढ़िया कंट्रास्ट था। नॉइस हल्का सा या नहीं था। इनडोर और कम रोशनी में ली गई तस्वीरें भी अच्छी थीं, लेकिन इनमें थोड़ा नॉइस था, खास तौर पर 100 फीसदी ज़ूम पर। HDR मोड की तस्वीरों में गहरे रंग थे और शैडोज़ नहीं थे, लेकिन तस्वीरें फ्लैगशिप फोन कैमरों जितनी अच्छी नहीं थीं। फोन में 2 मेगापिक्सल फ्रंट कैमरा है। इससे ली गई सेल्फी अच्छी दिखती हैं। शाओमी Mi 3 में 1080p, 720p और 480p रेजॉलूशन पर विडियो रिकॉर्डिंग की जा सकती है। इसमें इमेज स्टैबिलाजर ऐंटि-शेक फीचर भी है, हालांकि इसमें ऑप्टिकल इमेज स्टैबिलाइनजेशन नहीं है। इससे अच्छे विडियो शूट किए जा सकते हैं। 3 माइक्रोफोन्स की वजह से ऑडियो की क्वॉलिटी भी अच्छी आती है। कुल मिलाकर शाओमी Mi 3 15,000 रुपए से कम के स्मार्टफोन्स में बेस्ट कैमरा एक्स्पीरियंस देता है, लेकिन आप इसकी क्वॉलिटी की तुलना सैमसंग गैलक्सी S5 या सोनी एक्स्पीरिया Z2 से नहीं कर सकते। परफॉर्मेंस शाओमी Mi 3 में 2.3 गीगाहर्त्ज क्वॉड-कोर स्नैपड्रैगन 800 प्रोसेसर और 2 जीबी रैम है। यह फोन बहुत बढ़िया चलता है, इसके लिए MIUI सॉफ्टवेयर को हार्डवेयर के लिए ऑप्टिमाइज़ किया गया है। हमें होम स्क्रीन, मेन्यू, ऐप खोलने और उनके बीच स्विच करने में कहीं कोई धीमापन या रुकावट महसूस नहीं हुई। स्क्रॉलिंग भी स्मूद थी। फोन में बिना किसी दिक्कत के फुल एचडी विडियो फाइल्स चलती हैं। सिंथेटिक बेंचमार्क्स टेस्ट में इसे एंटुटु पर 30441, क्वॉड्रैंट पर 17764 और नीनामार्क 2 में 59.9 पॉइंट मिले। इनमें से कुछ आंकड़े तो नेक्सस 5 से भी बेहतर हैं, जिसकी कीमत इससे करीब दोगुनी (15 हजार रुपए ज्यादा) है और जिसका हार्डवेयर स्पेसिफिकेशन ऐसा ही है। बेंचमार्क टेस्ट में Mi 3 सैमसंग, एचटीसी और सोनी के नए फ्लैगशिप स्मार्टफोन्स से पीछे है। हम किसी फोन को केवल बेंचमार्क टेस्ट के आधार पर आंकने की सलाह नहीं देते हैं, क्योंकि वास्तविक इस्तेमाल में कई बार इनकी परफॉर्मेंस अलग हो सकती है। 16 जीबी इंटरनल स्टॉरेज में से यूज़र को इस्तेमाल के लिए 12 जीबी मिलते हैं। फोन में माइक्रो कार्ड स्लॉट नहीं है, इसलिए इसकी स्टॉरेज बढ़ाई नहीं जा सकती। हालांकि आप यूएसबी ऑन-द-गो केबल के जरिए पेन ड्राइव इस्तेमाल कर सकते हैं। शाओमी Mi 3 के कनेक्टिविटी ऑप्शंस में ब्लूटूथ, एनएफसी, वाई-फाई और जीपीएस शामिल हैं। इसकी कॉल क्वॉलिटी अच्छी है। कमजोर सिग्नल वाले इलाकों में भी हमें कॉल करने में कोई दिक्कत नहीं हुई। इसका जीपीएस भी बिना किसी दिक्कत के अच्छा काम करता है। इसमें रेकॉर्डिंग के फीचर के साथ एफएम रेडियो है और यह बिना हेडफोन लगाए भी काम करता है। इस पर ज्यादातर पॉप्युलर विडियो और ऑडियो फाइल फॉर्मैट्स चलते हैं। फोन में अलग-अलग तरह के हेडफोन्स के लिए कस्टमाइज़्ड ऑडियो सेटिंग्स हैं। फोन में एक्सटर्नल स्पीकर नीचे की तरफ है, जिससे बिना डिस्टॉर्शन के तेज साउंड मिलता है, लेकिन यह स्टीरियो नहीं है। हमें इसका स्पीकर आउटलेट प्लेसमेंट पसंद आया। फोन में 3050mAh बैटरी है, जिसे आसानी से अलग नहीं किया जा सकता। स्क्रीन ब्राइटनेस सबसे ज्यादा रखने पर और पूरे वक्त 3G डेटा ऑन रखने पर यह करीब फुल वर्किंग डे (11-12 घंटे) चल जाता है। इसमें आप 1-2 घंटे फोन कॉल, कुछ गेमिंग और वेब ब्राउज़िंग कर सकते हैं। अलग-अलग इस्तेमाल के पैटर्न पर हो सकता है कि आपको कुछ और बैटरी लाइफ मिले। फोन में तीन पावर मोड्स हैं और आप बैटरी बचाने के लिए इकॉनमी मोड इस्तेमाल कर सकते हैं। गेमिंग इस पर हमने बिना किसी दिक्कत के, बिना फ्रेम ड्रॉप्स या फ्रीज के सबवे सर्फर, टेम्पल रन 2, बनाना कॉन्ग, अस्फाल्ट 8 और डेड ट्रिगर जैसे गेम्स खेले। नतीजा फीचर्स और यूज़र एक्स्पीरियंस के हिसाब से यह विश्वास कर पाना मुश्किल है कि शाओमी Mi 3 की कीमत केवल 13,999 रुपए है। इसके आने से पहले इस हार्डवेयर स्पेसिफिकेशंस वाला स्मार्टफोन 25 हजार रुपए से कम में नहीं मिलता था। हालांकि केवल हार्डवेयर स्पेसिफिकेशंस ही इस फोन को खास नहीं बनाते। इसमें हाई-एंड हार्डवेयर, काम के हिसाब से बदला गया सॉफ्टवेयर और बढ़िया क्वॉलिटी का कॉम्बिनेशन है, जो इसे नेक्सस 5 जैसे और कई प्रीमियम फोन्स से आगे ला खड़ा करता है। इतना बेहतर और कोई फोन नहीं है, जो आपके हर रुपए के लिए पैसा वसूल साबित हो। 2 चीजों को इसकी कमी माना जा सकता है। इसमें मेमरी कार्ड स्लॉट नहीं है और 4G LTE कनेक्टिविटी नहीं है, जो कि अभी भारत में शुरुआती अवस्था में है। इस कीमत में इसका कैमरा बहुत अच्छा है, हालांकि यह हाई-एंड फ्लैगशिप फोन्स से तुलना करने लायक नहीं है। हो सकता है कि कुछ लोग इसका लंबा फ्रेम या शार्प किनारे पसंद न करें, लेकिन इस्तेमाल के हिसाब से हमें इनसे कोई दिक्कत नहीं हुई। अगर आपको MIUI पसंद नहीं है, तो आप कोई और लॉन्चर इस्तेमाल कर सकते हैं। निश्चित तौर पर बहुत से लोगों ने (टेक प्रेमियों को छोड़कर) इस ब्रैंड के बारे में नहीं सुना होगा। चीन में यह बहुत बड़ा ब्रैंड है और हाई क्वॉलिटी वाले स्मार्टफोन्स बनाने के लिए जाना जाता है। कंपनी ने MIUI ऐंड्रॉयड ROM 2010 में जारी किया था और पहला स्मार्टफोन 2011 में जारी किया। हाल ही में शाओमी ने अंतरराष्ट्रीय बाजार में जाने का फैसला किया और सिंगापुर, मलयेशिया व फिलिपीन्स में फोन्स लॉन्च किए। कंपनी फोन को लगभग लागत (कॉस्ट) पर बेचती है और लंबे वक्त में कंपोनेंट की कीमतें गिरने और थीम्स, ऐप्स व अक्सेसरीज़ बेचकर मुनाफा कमाती है। यह परंपरागत तरीकों से विज्ञापन नहीं करती है और कोई आउटलेट नहीं चलाती है। आप फोन को केवल ऑनलाइन खरीद सकते हैं। लेकिन आफ्टर-सेल्स सर्विस एक्स्पीरियंस का क्या? शाओमी ने भारत में दिल्ली और बेंगलुरु में 2 एक्सक्लूसिव के साथ कुछ 36 सर्विस सेंटर खोले हैं। कंपनी का लक्ष्य है कि वह फोन की शिकायत ठीक करने के लिए केवल एक दिन ले, वह इसे घटाकर कुछ घंटे करना चाहती है। कुल मिलाकर शाओमी Mi 3 ने 'पैसा-वसूल' की नए सिरे से व्याख्या की है। इस कीमत पर इसका कोई विकल्प बता पाना बेहद मुश्किल है। खूबियां बेहद आकर्षक कीमत बढ़िया बिल्ट क्वॉलिटी शानदार फुल-एचडी डिस्प्ले कमियां रिफ्लेक्टिव स्क्रीन मेमरी कार्ड स्लॉट नहीं है
मुंबई माइक्रोसॉफ्ट ने अपने मेसेजिंग ऐप Skype का लाइट वर्जन पेश किया है जिसे खास भारत के लिए लॉन्च किया गया है। माइक्रोसॉफ्ट के सीईओ सत्या नडेला ने यहां आयोजित 'Future Decoded' कॉन्फ्रेंस में इसे लाने का ऐलान किया। स्काइप लाइट को हैदराबाद सेंटर में डिवेलप किया गया है और इसे भारतीय ग्राहकों की जरूरतों को स्टडी के बाद तैयार किया गया। Skype Lite को आधार से भी जोड़ा गया है। eKYC से चैट का वेरिफिकेशन किया जा सकता है। आधार की डीटेल चैट के बाद खुद डिलीट हो जाएगी। ऑनलाइन इंटरव्यू जैसे काम में यह फायदे मंद फीचर साबित होगा। महज 13 एमबी साइज का यह ऐप्लिकेशन न सिर्फ फोन की स्टोरेज में कम जगह लेता है बल्कि इसे लो बैंडविड्थ वाली 2जी और 3जी कनेक्टिविटी पर भी तेज काम करने के हिसाब से तैयार किया गया है। यह आपके मेसेजिंग और कॉलिंग ऐप की तरह काम करेगा। यानी इसमें आपके एसएमएस भी इंटीग्रेट होंगे। मेसेज सेक्शन में आपको स्काइप मेसेज, एसएमएस और प्रमोशनल मेसेज, तीन कॉलम दिखेंगे, जिनमें आप इन्हें अलग अलग फिल्टर कर सकते हैं। मेसेजिंग में आप अगर पिक्चर शेयर करते हैं तो यह उसका साइज कम्प्रेस करके कम डेटा खर्च करने के हिसाब से भेजेगा। इसी तरह कॉलिंग में भी फोन कॉल और स्काइप कॉल को फिल्टर किया जा सकता है। इसके अलावा स्काइप लाइट में चैट बोट भी लाए गए हैं जिनसे आप मजेदार चैट कभी भी कर सकते हैं। माइक्रोसॉफ्ट के मुताबिक भारतीय डिवेलपरों के साथ मिलकर देसी अंदाज वाले चैट बॉट और विकसित किए जा रहे हैं। चैट बॉट मशीन लर्निंग के आधार पर काम करते हैं। लोगों के फीडबैक के आधार पर इसमें डार्क थीम भी पहली बार लाई गई है जिसे कम रोशनी में काले बैकग्राउंड के साथ इस्तेमाल किया जा सकता है और यह आंखों पर कम दबाव डालेगा। सेटिंग्स में जाकर आप चेक कर सकते हैं कि ऐप ने कितना मोबाइल डेटा खर्च किया है और वाईफाई पर कितना डेटा इस्तेमाल किया। कॉन्टैक्ट सेक्शन में भी फोन के और स्काइप के अड्रेस फिल्टर कर सकते हैं। माइक्रोसॉफ्ट के डाइरेक्टर प्रॉडक्ट स्काइप यूजीन हो ने बताया कि स्काइप को 14 साल पहले पीसी प्लैटफॉर्म के हिसाब से बनाया गया था लेकिन भारत जैसे मुल्क में मोबाइल फर्स्ट के ग्राहक और इन्वाइरन्मेंट ज्यादा है। ऑडियो और विडियो कॉल में लाइट वर्जन कम डेटा खर्च करेगा। ग्रुप चैट में फोटो शेयर करनी है तो उसे डाउनलोड करने की भी जरूरत नहीं होगी। मेसेजिंग में कैमरा इंटीग्रेट किया गया है।
इंटरनेट पर एक नया ट्रेडमार्क नजर आया है, जो सैमसंग के फोल्डेबल स्मार्टफोन का हो सकता है। उम्मीद जताई जा रही है कि सैमसंग जल्द ही फोल्ड हो जाने वाला स्मार्टफोन लॉन्च कर सकता है, जिसका नाम Galaxy X होगा। Galaxy X नाम के इस ट्रेडमार्क का पता सबसे पहले एक ट्विटर यूजर को चला। उसने डॉक्युमेंट का एक स्क्रीनशॉट भी ट्वीट किया है। एक अन्य तस्वीर में Galaxy X ब्रैंडिंग का प्रोमो नजर आ रहा है, जो कि फेक हो सकता है। पिछले कई सालों से चर्चा है कि सैमसंग 'प्रॉजेक्ट वैली' के तहत फोल्डेबल स्मार्टफोन्स बनाने पर काम कर रहा है। बहुत सी रिपोर्ट्स में दावा किया गया है कि इस साल के आखिर तक कंपनी ऐसे फोन का एक कमर्शल (विज्ञापन) भी जारी कर सकती है। इससे पहले आई रिपोर्ट्स के मुताबिक सैमसंग अपनी कंपनी सैमसंग डिस्प्ले के साथ मिलकर MWC 2017 में चुनिंदा लोगों को फोल्ड होने वाले डिस्प्ले और स्मार्टफोन्स दिखाएगा। कहा जा रहा था कि फीडबैक लेने के इरादे से बंद कमरे में ऐसा किया जाएगा। चर्चा है कि इस साल के आखिर तक सैमसंग अपना एक फोल्डेबल स्मार्टफोन पेश कर देगा। कहा जा रहा है कि फ्लेक्सिबल AMOLED डिल्प्ले वाले अपने पहले स्मार्टफोन के उत्पादन पर सैमसंग 2017 की आखिरी तिमाही में काम शुरू करेगा।
इंटेक्स ऐक्वा ट्रेंड लाइट लॉन्च करने के बाद कंपनी ने इंटेक्स ऐक्वा 4G मिनी नाम से नया स्मार्टफोन लॉन्च किया है। Intex Aqua 4G Mini बजट स्मार्टफोन है और यह 4G VoLTE सपॉर्ट करता है। जानें, क्या हैं इसके फीचर्स और दाम कितना रखा गया है: Intex Aqua 4G Mini ऐंड्रॉयड 6.0 मार्शमैलो पर रन करता है। इसमें 4 इंच का TN डिस्प्ले लगा है, जिसका रेजलूशन 480 x 800 पिक्सल्स है। इसमें 1.3 GHz के मीडियाटेक SC9832A क्वॉड-कोर प्रोसेसर के साथ 512MB रैम लगाई गई है। साथ में Mali-400MP2 जीपीयू लगाया गया है। इंटेक्स के इस स्मार्टफोन की इंटरनल मेमरी 4GB है, जिसमें से 2 जीबी यूजर द्वारा इस्तेमाल की जा सकती है। 32 जीबी तक माइक्रोएसडी कार्ड इसमें लगाया जा सकता है। स्मार्टफोन का बैक कैमरा 5 मेगापिक्सल है और फ्रंट कैमरा VGA है। इसमें 1450 mAh बैटरी लगी है। कंपनी का दावा है कि यह 6 घंटों का टॉकटाइम और 250 घंटों का स्टैंडबाइ टाइम देती है। इंटेक्स ऐक्वा 4जी मिनी ड्यूल-सिम स्मार्टफोन है। कनेक्टिविटी की बात करें तो यह 4G VoLTE के अलावा वाई-फाई, ब्लूटूथ और माइक्रो-यूएसबी सपॉर्ट करता है। 124.8x64.4x11mm डायमेंशंस वाले इस स्मार्टफोन का वजन 119 ग्राम है। इस स्मार्टफोन को कंपनी ने ब्लैक और रेड कवर वेरियंट्स में लॉन्च किया है। इसमें कैपेसिटिव नैविगेशन बटन दिए गए हैं। इसकी कीमत 4,199 रुपये रखी गई है। वेबसाइट के मुताबिक यह पूरे देश में रीटेल स्टोर्स के जरिए बेचा जाएगा।
वीवो ने इस साल जनवरी के आखिर में लॉन्च किए गए अपने स्मार्टफोन Y51L की कीमत कम कर दी है। कंपनी ने इसके दाम में 2,990 रुपये की कटौती की है। 11,980 रुपये में लॉन्च हुआ यह स्मार्टफोन अब 8,990 रुपये में खरीदा जा सकता है। स्पेसिफिकेशंस की बात करें तो वीवो Y51L ड्यूल-सिम ड्यूल स्टैंडबाई स्मार्टफोन है। इसमें ऐंड्रॉयड 5.0 लॉलिपॉप पर आधारित फनटच OS 2.5 डाला गया है। इसमें 5 इंच का आईपीएस डिस्प्ले लगा है, जिसका रेजलूशन 540 x 960 पिक्सल्स है। इसकी बैक साइड पर भी ग्लास लगा है। Vivo Y51L में 1.2 GHz का 64 बिट क्वॉड-कोर क्वॉलकॉम स्नैपड्रैगन 410 प्रोसेसर के साथ 2 जीबी रैम लगी है। फोन की इंटरनल स्टोरेज 16 जीबी है। इसमें 128 जीबी तक का माइक्रोएसडी कार्ड लगाया जा सकता है। स्मार्टफोन का बैक कैमरा 8 मेगापिक्सल है, जिसके साथ एलईडी फ्लैश दी गई है। फ्रंट कैमरा 5 मेगापिक्सल है। फ्रंट कैमरे में इसमें नाइट मोड, HDR, पैनरमा और फेस ब्यूटी जैसे मोड हैं। बैक कैमरा 1080p पर फुल एचडी विडियो रिकॉर्ड कर सकता है। Vivo Y51L स्मार्टफोन में 2350 mAh लीथियम पॉलिमर बैटरी लगी है। 143.8x71.7x7.52 डायमेंशंस वाले स्मार्टफोन का वजन 157 ग्राम है। यह 4G LTe, वाई-फाई, ब्लूटूथ, जीपीएस, यएसबी-ओटीजी और माइक्रो-यूएसबी को सपॉर्ट करता है। इसके अलावा इसमें ऐक्सलरोमीटर, ऐबियंट लाइट सेंसर, प्रॉक्सिमिटी सेंसर और डिजिटल कंपस भी दिया गया है। इंग्लिश में पढ़ें: Vivo Y51L smartphone gets a price cut
नई दिल्ली साउथ कोरियन कंपनी LG ने अपनी K सीरीज का लेटेस्ट स्मार्टफोन K10 भारत में लॉन्च कर दिया है। जानें इसके फीचर्स और दाम: LG K10 (2017) में 5.3-इंच का IPS HD डिस्प्ले है, जिसपर 2.5D कर्व्ड ग्लास प्रॉटेक्शन दी गई है। यह ऐंड्रॉयड 7.0 नॉगट पर रन करता है। स्मार्टफोन OTG भी सपॉर्ट करता है। स्मार्टफोन में 1.5 GHz का ऑक्टा-कोर मीडियाटेक प्रोसेसर है, जिसके साथ 2 जीबी रैम लगाई गई है। इंटरनल स्टोरेज 16 जीबी है। इसमें 2TB तक का माइक्रोएसडी कार्ड भी लगाया जा सकता है। LG K10 में 2800 mAh बैटरी लगी है, जिसे रिमूव नहीं किया जा सकता। स्मार्टफोन का बैक कैमरा 13 मेगापिक्सल और फ्रंट कैमरा 5 मेगापिक्सल है। स्मार्टफोन की कीमत 13,990 रुपये रखी गई है । यह ब्लैक, गोल्ड और टाइटेनियम कवर वैरियंट्स में उतारा गया है। 23 फरवरी से इसे रीटेल स्टोर्स से और 26 फरवरी से ऑनलाइन खरीदा जा सकता है। स्मार्टफोन के साथ 45 दिन तक हंगामा का अनलिमिटेड सब्स्क्रिप्शन भी मिलेगा। स्मार्टफोन में 'पैनिक बटन' फीचर भी है। पावर बटन को तीन बार दबाने पर 112 नंबर डायल हो जाएगा। इंग्लिश में पढ़ें: LG K10 smartphone launched at Rs 13,990
नई दिल्ली दूरसंचार कंपनी भारत संचार निगम लिमिडेट ने बीएसएनएल कनेक्शन वाले कस्टमर्स को 1 GB डेटा फ्री देने की घोषणा की है। यह सौगात केवल उन कस्टमर्स के लिए है जो बीएसएनएल का कनेक्शन तो यूज करते हैं लेकिन कंपनी की डेटा सर्विस यूज नहीं करते। BSNL ने कहा, डिजिटल इंडिया ड्राइव को प्रमोट करने के लिए स्मार्टफोन यूजर्स को यह स्पेशल फ्री ऑफर दिया जाएगा। यह प्रीपेड मोबाइल सर्विस लेने वाले इंटरनेट यूजर्स को बढ़ावा देने के लिए किया जा रहा है। यह पेशकश पैन इंडिया के आधार पर उपलब्ध होगी। BSNL ने कहा, 'पैन इंडिया के आधार पर BSNL उन स्मार्टफोन यूजर्स को यह विशेष ऑफर दे रहा है जो BSNL GSM डेटा सर्विस यूज नहीं करते। बीएसएनएल नेटवर्क में इंटरनेट सर्विस यूजर्स को बढ़ाने के लिए यह ऑफर दिया जा रहा है।'
नई दिल्ली अगर आप आईफोन के इंतजार में थे, तो आपके लिए इस वक्त सुनहरा मौका है। आईफोन्स के सभी वर्शंस पर बड़े डिस्काउंट ऑफर्स मिल रहे हैं। फ्लिपकार्ट पर आईफोन 7 व 7 प्लस पर 5 % डिस्काउंट मिल रहा है। इसी के साथ ही एक्सचेंज में भी आईफोन पर अच्छा-खासा डिस्काउंट मिल रहा है। 7 प्लस 32 जीबी स्टोरेज पर 68,400 रुपये में व आईफोन 7 32 जीबी 57,000 रुपये में मिल रहा है। कैशबैक की बात करें तो आपको आईफोन 6एस और प्लस पर 7,000 रुपये का कैशबैक मिल रहा है। साथ ही 5एस भी 5000 के कैशबैक पर उपलब्ध है। यदि आप आईफोन एक्सचेंज करते हैं तो आपको 20 फीसदी का फ्लैट डिस्काउंट मिलेगा। जैसे - यदि आप आईफोन 7 के 32 जीबी वेरिअंट को एक्सचेंज करते हैं तो आपको रेग्युलर एक्सचेंज कीमत के अलावा 9,000 रुपये तक का एक्स्ट्रा डिस्काउंट मिल सकता है और यदि आप 128 जीबी वेरिअंट वाले आईफोन को एक्सचेंज करते हैं तो 23, 300 रुपये की अतिरिक्त छूट मिलेगी। बता दें कि ऐपल ने भारत सरकार को भरोसा दिलाया है कि वह अपने अधिकतर प्रॉडक्ट्स भारत में बनाने की प्लानिंग कर रहा है। ऐपल ने कहा था कि वह अपने पार्टनर्स के साथ मिल कर ऐसा सिस्टम बनाएगा, जिसमें मैन्युफैक्चरर और सप्लायर्स को भी शामिल किया जा सके। ऐपल भारत में प्रॉडक्शन की शुरुआत iPhone SE की असेंबलिंग से करेगा।
चीन की कंपनी शाओमी ने नए स्मार्टफोन Mi 5c के लॉन्चिंग इवेंट में Surge S1 प्रोसेसर के साथ एक और स्मार्टफोन से पर्दा उठाया है। यह स्मार्टफोन है Xiaomi Redmi 4X. जानें, क्या खास है इसमें: नया Redmi 4X दो वेरियंट्स में आएगा। एक में 2 जीबी रैम के साथ 16 जीबी स्टोरेज होगी और दूसरे में 3 जीबी रैम के साथ 32 जीबी स्टोरेज। रेडमी 4एक्स की पूरी बॉडी मेटल की है। इसमें बैकसाइड पर फिंगरप्रिंट सेंसर भी है। इस स्मार्टफोन में 4100 mAh बैटरी लगाई गई है। इस स्मार्टफोन में 5 इंच का HD 2.5D कर्व्ड ग्लास डिस्प्ले लगा है, जिसका रेजलूशन 720 x 1280 पिक्सल्स है। स्मार्टफोन में 1.4 GHz का ऑक्टा-कोर क्वॉलकॉम स्नैपड्रैगन 435 प्रोसेसर लगा है। 2GB और 3GB रैम के साथ यह 16GB और 32GB स्टोरेज के साथ उपलब्ध होगा। इसमें 128 जीबी तक का माइक्रोएसडी कार्ड भी लगाया जा सकता है। कंपनी के ऐंड्रॉयड आधारित कस्टम यूजर इंटरफेस MIUI 8 पर रन करने वाले इस स्मार्टफोन में हाइब्रिड ड्यूल-सिम स्लॉट दिया गया है। स्मार्टफोन का बैक कैमरा 13 मेगापिक्सल है, जिसके साथ LED फ्लैश दी गई है। फ्रंट कैमरा 5 मेगापिक्सल है। स्मार्टफोन में इन्फ्रारेड ब्लास्टर भी लगा है। यह 4G VoLTE और अन्य स्टैंडर्ड कनेक्टिविटी ऑप्शंस को सपॉर्ट करता है। यह चेरी पिंक, शैंपेन गोल्ड और मैट ब्लैक कलर्स में उपलब्ध होगा। 2 जीबी रैम वाले वेरियंट की कीमत 699 युआन (करीब 7 हजार रुपये) और 3 जीबी रैम वाले वेरियंट की कीमत 899 युआन (8500 रुपये) रखी गई है। बिक्री कब शुरू होगी, इस बारे में कंपनी ने कोई जानकारी नहीं दी है।
स्मार्टफोन्स लगातार स्मार्ट होते जा रहे हैं। अब एक कदम और आगे बढ़ते हुए वे ऑफलाइन आर्टिफिशल इंटेलिजेंस की मदद से 'सुपरफोन' बनने जा रहे हैं। स्मार्टफोन्स अब अपने यूजर्स की आदतों से सीखकर बहुत सारे काम अपने आप ही कर लिया करेंगे। उस वक्त भी, जब वे ऑफलाइन होंगे। शुरुआत में सिर्फ महंगे स्मार्टफोन्स इस टेक्नॉलजी को यूज करेंगे। MWC17 में चीन की कंपनी वावे ने इस तरह के स्मार्टफोन्स पेश किए हैं। 2017 में 30 करोड़ स्मार्टफोन्स यानी दुनियाभर में बिकने वाले कुल स्मार्टफोन्स के 1/5 में यह फंक्शन होगा। फ्रांस में वावे के मार्केटिंग डायरेक्टर विन्संट के मुताबिक स्मार्टफोन्स के बाद सुपरफोन्स आएंगे और यह AI के जरिए संभव होगा। अभी ज्यादातर स्मार्टफोन्स बाहरी सर्वर्स में मौजूद डेटा की मदद से ऐप्स को रन करते हैं, जिन्हें क्लाउड कहा जाता है। मगर फास्ट प्रोसेसर आ जाने से स्मार्टफोन्स डिवाइस में स्टोर डेटा को ही इस्तेमाल करेंगे। यह प्रक्रिया ठीक वैसी है, जैसे इंसान का दिमाग काम करता है। । भविष्य में स्मार्टफोन्स आपके फैसला लेने से पहले ही फैसले ले लिया करेंगे। आपके कहीं जाने से पहले ही वे पता लगा लेंगे कि आप कहां जाना चाहते हैं। इसके लिए वे आपकी आदतों का स्टडी करेंगे। सही वक्त पर फोन आपको दवाई खाने के लिए नोटिफिकेशन भी भेजेंगे। कैलिफोर्निया की एक स्टार्ट-अप Neura ने ऐसा आर्टिफिशल इंटेलिजेंस सिस्टम बनाया है जो स्मार्टफोन यूजर के व्यवहार के डेली पैटर्न को डीकोड कर सकता है। Neura के प्रमुख गिलाड माइरी ने कहा, 'इस टेक्नॉलजी की मदद से स्मार्टफोन यह जान लेंगे कि उनका ऑनर बस पकड़ने के लिए दौड़ रहा है या फिर जॉगिंग के लिए।'
नई दिल्ली आधार कार्ड से हुई जालसाजी और वित्तीय नुकसान की खबरें झूठी हैं। इसे लेकर भारतीय विशिष्ट पहचान प्राधिकरण (UIDAI) की तरफ से पुष्टि की गई है कि इस तरह का कोई भी फ्रॉड नहीं हुआ है, यह पूरी तरह अफवाह है। बीते कुछ दिनों से मीडिया रिपोर्ट्स में कहा जा रहा था कि आधार डेटा का गलत इस्तेमाल किया जा रहा है, जिससे बायोमेट्रिक्स के जरिए निजता का हनन व पैसों की हेराफेरी की जा रही है। प्राधिकरण की तरफ से कहा गया कि ऐसी खबरों के बाद गहनता से जांच-पड़ताल की गई, जिसमें सामने आया कि किसी भी तरह की जालसाजी अभी तक नहीं हुई है। प्राधिकरण से जारी किए गए बयान में कहा गया कि लोगों की तरफ से जमा की गईं उनकी निजी जानकारियां पूरी तरह से सुरक्षित हैं। बता दें कि प्राधिकरण डेटा के रख-रखाव के लिए अत्याधुनिक तकनीक का इस्तेमाल करता है। रिपोर्ट में कहा गया कि बीते 7 सालों में लोगों की निजी जानकारी लीक होने जैसी कोई भी शिकायत नहीं मिली है। निजी जानकारियां लीक होने की अफवाहों में कहा जा रहा था कि तमाम एजेंसियों की इसमें मिलीभगत है। इसका जवाब देते हुए अथॉरिटी की तरफ से कहा गया है कि निजी जानकारियों का डेटा अधिकृत सेंटर्स के पास ही है, जिससे किसी भी तरह का खतरा नहीं है। बता दें कि आधार के जरिए अब तक 4.47 करोड़ लोगों ने बैंक अकाउंट्स खुलवाए हैं। एलपीजी सब्सिडी, स्कॉलरशिप, मनरेगा और पेंशन जैसी स्कीम्स के डायरेक्ट बेनीफिट ट्रांस्फर में भी आधार कार्ड ने अहम भूमिका निभाई है।
शाओमी ने चीन में नया स्मार्टफोन Mi 5c लॉन्च किया है। इस स्मार्टफोन में कंपनी का पहला इन-हाउस प्रोसेसर Surge S1 लगा हुआ है। सर्ज S1 ऑक्टा-कोर प्रोसेसर है जो 2.2 GHz की अधिकतम फ्रिक्वेंसी पर रन करता है। जानें, क्या खास है नए Mi 5c में: Xiaomi Mi 5c कंपनी के Surge S1 प्रोसेसर पर रन करने वाला पहला स्मार्टफोन है। इसमें 5.15 इंच का फुल HD कर्व्ड ग्लास डिस्प्ले लगा है, जिसका रेजलूशन 1080 x 1920 पिक्सल्स और पिक्सल डेन्सिटी 428ppi है। Surge 1 प्रोसेसर के साथ इस स्मार्टफोन में 3GB रैम लगाई गई है। फोन की इंटरनल स्टोरेज 64 जीबी है। यह स्मार्टफोन ऐंड्रॉयड 6.0 मार्शमैलो पर आधारित MIUI8 पर रन करता है। कंपनी का दावा है कि इस स्मार्टफोन को जल्द ही ऐंड्रॉयड 7.1 नॉगट का अपडेट भी मिलेगा। इस स्मार्टफोन में 12 मेगापिक्सल का बैक कैमरा लगा है, जिसमें 1.25- माइक्रॉन पिक्सल्स हैं। साथ में LED फ्लैश भी दी गई है। फ्रंट कैमरा 8 मेगापिक्सल है। Xiaomi Mi 5c का फिंगरप्रिंट सेंसर इसके होम बटन के नीचे लगा है। कनेक्टिविटी की बात करें तो यह 4G VoLTE, वाई-फाई, ब्लूटूथ, जीपीएस और यूएसबी टाइप-सी सपॉर्ट करता है। इस ड्यूल सिम स्मार्टफोन में 2860 mAh बैटरी लगाई गई है। मेटल बॉडी वाले Mi 5c की कीमत 1,499 युआन (करीब 15,600 रुपये) है। यह चीन में 3 मार्च से रोज गोल्ड, गोल्ड और ब्लैक कलर ऑप्शंस में उपलब्ध होगा। इसे चीन से बाहर लॉन्च करने को लेकर कंपनी की योजनाओं की जानकारी नहीं मिल पाई है। इस इवेंट में कंपनी ने Redmi 4x नाम से एक और स्मार्टफोन लॉन्च किया है। इस फोन के बारे में अधिक जानकारी के लिए यहां क्लिक करें। Xiaomi Surge S1 SoC Mi 5c में इस्तेमाल किया गया Surge S1 SoC कंपनी का पहला ऐसा प्रोसेसर है जिसे उसने खुद डिवेलप किया है। यह ऑक्टा-कोर 64 बिट प्रोसेसर है जो 2.2 GHz की अधिकतम फ्रिक्वेंसी पर रन करता है। इसमें चार ARM Cortex-A53 कोर 2.2GHz पर और चार पावर एफिशंट ARM Cortex-A53 कोर 1.4GHz पर क्लॉक किए गए हैं। इसके साथ Mali-T860 क्वॉड कोर GPU लगा है जिससे पावर एफिशंसी Mali T760 के मुकाबले 40 फीसदी बढ़ जाती है। इसमें 32-bit DSP है ताकि कॉलिंग को प्रोसेस किया जा सके। ड्यूल माइक्रोफोन्स भी हैं ताकि शोर को कम किया जा सके। इस चिप में 14 बिटन ड्यूल ISP और कंपनी का अपना Surge ISP ऐल्गॉरिदम इस्तेमाल किया गया है। कंपनी का दावा है कि इससे लाइट सेंसिटिविटी 150 फीसदी बढ़ जाती है। यह VoLTE भी सपॉर्ट करता है।
खबर है कि नोकिया के नए हैंडसेट्स भारत में जून में लॉन्च हो सकते हैं। खास बात यह है कि ये भारत में ही बनाए जाएंगे। रिपोर्ट्स के मुताबिक नोकिया ब्रैंड का लाइसेंस रखने वाली कंपनी HMD Global ने पुष्टि की है भारत में बिकने वाले नोकिया फोन्स 'मेड इन इंडिया' ही होंगे। HMD Global अब तक नोकिया के चार फोन लॉन्च कर चुकी है। सबसे पहले कंपनी ने Nokia 6 नाम से ऐंड्रॉयड फोन को चीन में लॉन्च किया था। स्पेन के बार्सिलोना में MWC 2017 में कंपनी ने न सिर्फ इस फोन को ग्लोबली लॉन्च करने का ऐलान किया, बल्कि 3 नए फोनों से भी पर्दा उठाया। यहां कंपनी ने नोकिया 5, नोकिया 3 और नोकिया 3310 को लॉन्च किया। देखें: यह फर्क है नए और पुराने Nokia 3310 में साल की दूसरी तिमाही में कंपनी इन फोन्स को भारत समेत कई देशों में बेचना शुरू कर देगी। एक अखबार को दिए इंटरव्यू में HMD Global के सीईओ आर्तो नमेला ने कहा है कि भारतीय मार्केट में बिकने वाले फोनों को Foxconn तैयार करेगा। HMD ग्लोबल के वीपी अजय मेहता ने भी 'फोनएरीना' को बताया कि भारत में जून में 3 स्मार्टफोन्स लॉन्च किए जाएंगे। रिपोर्ट्स के मुताबिक कंपनी का कहना है कि इनकी बिक्री ऑनलाइन स्टोर्स के जरिए भी की जाएगी और ऑफलाइन स्टोर्स के जरिए भी। नोकिया के इन नए फोन्स के फीचर्स क्या हैं, जानने के लिए यहां क्लिक करें। इंग्लिश में पढ़ें: Nokia 6, Nokia 5, Nokia 3 and Nokia 3310 will be made in India: Report
पैनासॉनिक ने भारत में दो नए स्मार्टफोन्स लॉन्च किए हैं। Eluga Pulse और Eluga Pulse X नाम के ये स्मार्टफोन्स ऐंड्रॉयड 6.0 मार्शमैलो पर रन करते हैं। जानें, क्या हैं इनके स्पेसिफिकेशंस और दाम क्या रखा गया है: Eluga Pulse में 5 इंच का HD IPS डिस्प्ले लगा है, जबकि Eluga Pulse X में 5.5 इंच का HD IPS डिस्प्ले है। दोनों में असाही ड्रैगन ट्रेल प्रॉटेक्टिव ग्लास लगा है। दोनों स्मार्टफोन्स में 1.25 GHz का क्वॉड-कोर प्रोसेसर लगा है, मगर Eluga Pulse में 2 जीबी रैम है जबकि Eluga Pulse X में 3 जीबी रैम दी गई है। दोनों की इंटरनल स्टोरेज 16 जीबी है। 128 जीबी तक का माइक्रोएसडी कार्ड इनमें लगाा जा सकता है। तस्वीर: Panasonic Eluga Pulse Eluga Pulse और Eluga Pulse Plus में 13 मेगापिक्सल बैक कैमरा और 5 मेगापिक्सल फ्रंट कैमरा लगा है। Eluga Pulse की बैटरी 2200 mAh है जबकि Eluga Pulse X में 3000 mAh बैटरी दी गई है। तस्वीर: Panasonic Eluga Pulse X दोनों स्मार्टफोन्स 4G VoLTE, Wi-Fi, ब्लूटूथ और जीपीएस सपॉर्ट करते हैं। Eluga Pulse की कीमत 9,690 रुपये और Eluga Pulse X की कीमत 10,990 रुपये रखी गई है। इनकी बिक्री अगले हफ्ते से शुरू होगी।
नोकिया ने Nokia 3310 फीचर फोन को नए रूप में पेश किया है। हो सकता है कि आप भी इसके भारत में लॉन्च होने का इंतजार कर रहे हों मगर इस फोन के साथ एक दिक्कत है। यह फीचर फोन नेटवर्क पकड़ने के लिए जिन फ्रिक्वेंसीज़ को इस्तेमाल करता है, दुनिया के बहुत से देशों में अब उन्हें इस्तेमाल नहीं किया जाता। भारत में अभी भी 2G नेटवर्क इस्तेमाल हो रहा है और यहां इसे इस्तेमाल करने में दिक्कत नहीं होगी। मगर दुनिया के बहुत से हिस्सों में अब कॉलिंग के लिए इस नेटवर्क को इस्तेमाल नहीं किया जा रहा। अमेरिका, कनाडा, ऑस्ट्रेलिया, ताइवान, स्विट्जरलैंड और सिंगापुर में ज्यादा कैरियर 2G नेटवर्क को इस्तेमाल करना बंद कर चुके हैं या फिर बंद करने की तैयारी में हैं। ऐसे में अगर आप भारत में इसे खरीदने के बाद इन देशों की यात्रा पर जाते हैं या फिर वहां शिफ्ट होने पर इस फोन को यूज करना चाहते हैं तो आपको मुश्किल का सामना करना पड़ सकता है। जिन देशों का नाम ऊपर बताया गया है, वहां पर 2G के लिए अब या तो अलग फ्रिक्वेंसीज़ इस्तेमाल की जाने लगी हैं या फिर कॉलिंग के लिए 2G को यूज ही नहीं किया जाता। वहां पर इसकी जगह 3G और 4G VoLTE को इस्तेमाल किया जा रहा है। ठीक उसी तरह से, जैसे भारत में Reliance Jio कॉलिंग के लिए VoLTE को यूज़ कर रहा है। नोकिया 3310 दरअसल GSM 900 MHz और 1800 MHz बैंड सपॉर्ट करता है। इन बैंड्स को अभी भारत समेत एशिया के अन्य देशों, यूरोप और अफ्रीका में तो इस्तेमाल किया जा रहा है मगर नॉर्थ, सेंट्रल और साउथ अमेरिका में 850 MHz और 1900 MHz फ्रिक्वेंसीज़ इस्तेमाल की जाती हैं। इन फ्रिक्वेंसीज़ वाले नेटवर्क्स से Nokia 3310 कनेक्ट नहीं हो सकता। नोकिया 3310 को कंपनी ने सेकंडरी फोन के तौर पर यूज किया है ताकि इसे विकल्प के तौर पर या फिर इमर्जेंसी में इस्तेमाल किया जा सके। मान लीजिए आप ऊपर बताए किसी देश में घूमने गए हैं और आपके स्मार्टफोन की बैटरी खत्म हो जाती है। इस स्थिति में आप नोकिया 3310 को इस्तेमाल करना चाहेंगे। ऐसे में यह फोन सिर्फ खिलौना बनकर रह जाएगा क्योंकि यह नेटवर्क से कनेक्ट ही नहीं करेगा। ऐसी स्थिति में आप इसपर सिर्फ स्नेक गेम खेल सकते हैं। बेहतर होता अगर कनेक्टिविटी के मामले में नया नोकिया 3310 ज्यादा बैंड्स को सपॉर्ट करता या इसमें भी 4G VoLTE टेक्नॉलजी इस्तेमाल की जाती। गौरतलब है कि पिछले दिनों Lava भारत में VoLTE वाले फीचर फोन्स लॉन्च कर चुका है। Lyf भी 4G VoLTE वाले फीचर फोन्स लाने की तैयारी में है।
गूगल की पैरंट कंपनी ऐल्फाबेट की एक रोबॉटिक्स कंपनी है 'बॉस्टन डायनैमिक्स।' यह कंपनी कमाल के रोबॉट बनाने के लिए पहचानी जाती है। कई शानदार रोबॉट्स तैयार कर चुकी है इस कंपनी ने अब ऐसा रोबॉट पेश किया है, जिसे देखकर आप हैरान रह जाएंगे। कंपनी ने पहियों वाली बड़ी सी टांगों वाले इस रोबॉट का नाम 'हैंडल' रखा है मगर कंपनी के सीईओ मार्क रैबर्ट इसे 'nightmare inducing' करार देते हैं, जिसका मतलब है जिसे देखकर बुरे सपने आ जाएं। यह रोबॉट सबसे पहले जनवरी में देखने को मिला था, जब वेंचर कैपिटलिस्ट स्टीव जर्वट्सन ने यूट्यूब पर इसका विडियो पोस्ट किया था । कमाल का यह रोबॉट दो टांगों पर बैलंस बनाए रहता है। टांगों पर पहिए लगे हैं, जिनकी मदद से यह तेजी से दौड़ सकता है। यह गोल चक्कर काट सकता है, ऊबड़-खाबड़ रास्तों पर चल सकता है और यहां तक कि बाधाओं का पता लगाकर उन्हें पार कर सकता है। उछलते हुए किसी ऊंचे प्लैटफॉर्म पर चढ़ना और वहां से उतरना इसकी सबसे बड़ी खूबी है। देखें: यह कमाल का रोबॉट न सिर्फ आम लोगों, बल्कि रोबॉट साइंटिस्ट्स को भी हैरान कर रहा है। बड़े-बड़े रोबॉटिक्स रिसर्चरर्स का मानना है कि यह बहुत इंप्रेसिव रोबॉट है और ऐसा पहले कुछ देखने को नहीं मिला।
नई दिल्ली ﻿ फोनों के IMEI नंबर बदलने वाले गैंग इन दिनों दिल्ली पुलिस के लिए सिरदर्द बने हुए हैं। ये गिरोह फोनों एक चाइनीज़ सॉफ्टवेयर की मदद से मोबाइल हैंडसेट्स का IMEI नंबर बदल देते हैं, जिससे वे सर्विलांस से हट जाते हैं। इस तरह से पुलिस और अन्य सुरक्षा एजेंसियों के लिए चोरी के मोबाइल्स को ट्रैक करना या संदिग्धों पर नजर रखना मुश्किल हो जाता है क्योंकि IMEI नंबर के जरिए ही यह काम किया जाता है। एक पखवाड़े के अंदर दिल्ली पुलिस ने IMEI नंबर बदलने वाले दूसरे गिराह का पर्दाफाश किया है। इन लोगों के पास 'Best smart tool' नाम का सॉफ्टवेयर और Z3xbox का नाम का डिवाइस है। सॉफ्टवेयर को एक लैपटॉप पर इंस्टॉल किया गया है। फोन को इस लैपटॉप से कनेक्ट किया जाता है और सॉफ्टवेयर की मदद से आसानी से IMEI नंबर बदल दिया जाता है। एक वरिष्ठ पुलिसकर्मी ने बताया, 'ताजा मामले में देखा गया कि इंजिनियर ने सॉफ्टवेयर की मदद से पहले तो मौजूदा IMEI नंबर मिटाया और फिर फोन में नया सिम कार्ड डाल दिया। सिम कार्ड ने नेटवर्क से कनेक्ट होती ही फोन का नया IMEI नंबर रिफ्लेक्ट कर दिया।' इस तरीके से फोन की आइडेंटिटी छिप गई और वह सर्विलांस से हट गया। पुलिस का कहना है कि इस तरीके की कुछ लिमिट्स भी हैं। हैकर्स के पास कुछ ही नए IMEI नंबर होते हैं। ऐसे में अक्सर ऐसा होता है कि बहुत से मोबाइल्स पर एक ही IMEI नंबर डाल दिया जाता है। साथ ही इस सॉफ्टवेयर की मदद से IMEI नंबर को सिर्फ एक बार बदला जा सकता है। पुलिस का मानना है कि इस तरह के गिरोह देश की सुरक्षा के खतरा है, क्योंकि नए IMEI नंबर से फोनों को ट्रैक करना मुश्किल हो जाता है। सूत्रों के मुताबिक पुलिस को यह भी शक है कि इन गैंग्स के ग्राहक जम्मू-कश्मीर में भी हैं। अब तक यह देखा था कि अपराधी और संदिग्ध आतंकी सस्ते चाइनीज़ फोन खरीदा करते थे। इन चाइनीज़ फोनों में IMEI नंबर नहीं होता था। इस खेल पर लगाम लगाने के लिए भारत सरकार ने सभी हैंडसेट्स में IMEI नंबर होना जरूरी कर दिया था। मगर अब शातिर बदमाशों ने इसकी भी काट निकाल ली है। दिल्ली पुलिस ने IMEI हैकिंग में जुटे अन्य गिराहों को तलाशने के लिए अपना अभियान तेज कर दिया है। पुलिस का फोकस करोल बाग की गफ्फार मार्केट पर है।
जीमेल पर अब तक 25MB साइज के अटैचमंट्स ही रिसीव किए जा सकते थे मगर अब यह लिमिट बढ़ा दी गई है। अब जीमेल पर अन्य ईमेल सर्विसेज से 50 MB तक के अटैचमंट्स भेजे जा सकते हैं। ध्यान देने वाली बात यह है कि जीमेल से अभी भी सिर्फ 25 एमबी के अटैचमेंट्स ही भेजे जा सकते हैं। जीमेल का यह कदम उन यूजर्स के लिए फायदेमंद है जो पहले बड़े साइज की फाइल्स जीमेल वाले किसी अड्रेस पर नहीं भेज पाते थे। गौरतलब है कि जीमेल ने अपनी ड्राइव सर्विस को मेल के साथ जोड़ा हुआ है। अगर आप 25 एमबी से बड़ी फाइल जीमेल से भेजना चाहते हैं तो वह फाइल गूगल ड्राइव पर अपलोड हो जाती है और रिसीवर को उस फाइल का लिंक मिल जाता है। इस लिंक से उस फाइल को डाउनलोड किया जा सकता है। गूगल ने ब्लॉग पोस्ट में लिखा है, 'ईमेल में अटैचमेंट्स भेजना और रिसीव करना महत्वपूर्ण काम है। गूगल ड्राइव किसी भी साइज की पाइल को शेयर करने की सुविदा देती है मगर कई बार ईमेल पर डायरेक्ट अटैचमेंट्स के जरिए भी फाइल्स भेजनी पड़ती हैं।' कंपनी का कहना है कि आने वाले दिनों में सभी यूजर्स इस फीचर को यूज कर पाएंगे। यह देखना भी मजेदार होगा कि कंपनी जीमेल से भेजी जाने वाली फाइल्स की साइज लिमिट भी बढ़ाती है या नहीं।
MWC 2017 में जियोनी ने दो नए स्मार्टफोन्स उतारे हैं। सेल्फी खींचना पसंद करने वालों के लिए लॉन्च किए गए इन स्मार्टफोन्स का नाम Gionee A1 और Gionee A1 Plus है। जानें, क्या हैं इनसे स्पेसिफिकेशंस: इन स्मार्टफोन्स की मुख्य खूबियों की बात करें तो अच्छे सेल्फी कैमरों के साथ इनमें दमदार बैटरीज़ लगाई गई हैं। A1 में 4010 mAh बैटरी लगी है जबकि A1 Plus में 4550 mAh इस्तेमाल की गई है। कंपनी का कहना है कि इसमें 18W अल्ट्राफास्ट चार्जिंग टेक्नॉलजी इस्तेमाल की गई है जिससे फोन को 2 घंटों में पूरी तरह चार्ज किया जा सकता है। जियोनी A1 में 16 मेगापिक्सल फ्रंट कैमरा लगा है जबकि A1 Plus में 20 मेगापिक्सल। A1 प्लस में ड्यूल बैक कैमरा सेटअप भी है। एक कैमरा 13 मेगापिक्सल है और दूसरा 5 मेगापिक्सल। साथ में फ्लैश भी दी गई है, जिसके साथ IR रिमोट कंट्रोल सेंसर लगाया गया है। A1 का बैक कैमरा 13 मेगापिक्सल है। दोनों ड्यूलसिम स्मार्टफोन्स हैं और ऐंड्रॉयड 7.9 नॉगट पर रन करते हैं। A1 Plus में 6 इंच का फुल HD डिस्प्ले लगा है, जिसका रेजलूशन 1080 x 1920 पिक्सल्स है। इसमें मीडियाटेक हीलियो P25 प्रोसेसर के साथ 4GB रैम लगाई गई है। इसकी इंटरनल स्टोरेज 64 जीबी है और 256 जीबी तक का माइक्रोएसडी कार्ड लगाया जा सकता है। Gionee A1 में 5 इंच का फुल HD (1080x1920 पिक्सल्स) डिस्प्ले लगा है। इसमें मीडियाटेक हीलियो P10 प्रोसेसर के साथ 4GB रैम दी गई है। इंटरनल स्टोरेज 64 जीबी है और इसमें भी 256 जीबी तक का कार्ड लगा सकते हैं। ये स्मार्टफोन्स ग्रे और मोका गोल्ड कलर्स में उतारे गए हैं। कंपनी ने इनकी कीमत तो नहीं बताई है मगर यह जानकारी दी है कि इन्हें मार्च तक बाजार में उतारा जाएगा।
बार्सिलोना में चल रहे मोबाइल वर्ल्ड कांग्रेस 2017 में कुछ बड़े ब्रैंड्स ने अपने आने वाले मोबाइल फोन के बारे में कुछ बड़ी घोषणाएं की हैं। ET आपको यहां कुछ ऐसे ही मोबाइल्स के बारे में बता रहा है, जिन्हें कंपनियां आने वाले महीनों में बाजारों में उतारेगी। यह जानकारी फोनों की तस्वीरें देखते हुए पढ़ने के लिए यहां क्लिक करें सोनी एक्सपीरिया XZ प्रीमियम सोनी का एक्सजेड प्रीमियम फ्लैगशिप फोन है। यह ऐसा पहला फोन होगा, जिसमें क्वॉलकॉम स्नैपड्रैगन 835 का लेटेस्ट चिपसेट और 4k HDR का डिस्प्ले आएगा। फोन वॉटर और डस्ट प्रूफ है। इसमें 4GB रैम, 64GB स्टोरेज और 3,230mAh की बैटरी है। सोनी का यह फोन 960fps पर स्लो मोशन में वीडियो रिकॉर्डिंग कर सकता है। फोन में 13MP का फ्रंट कैमरा, एक्सपैंडेबल स्टोरेज, यूएसबी टाइप सी पोर्ट और ऐंड्रॉयड नगेट जैसे दूसरे फीचर्स भी हैं। जियोनी A1 और A1 प्लसजियोनी ने एमडब्लूसी में नई ए सीरीज की घोषणा की है। A1 और A1 Plus, दोनों फोन ऐंड्रॉयड 7.0 पर चलेंगे। फुल मेटल यूनिबॉडी डिजाइन इस फोन में 4GB रैम, 64GB स्टोरेज (एक्सपैंडेबल), ड्यूल सिम स्लॉट्स और फिंगरप्रिंट स्कैनर हैं। A1 में 5.5 इंच का फुल एचडी डिस्प्ले, ऑक्टा कोर मीडियाटेक प्रोसेसर, 4,010mAh बैटरी, 13MP रेयर कैमरा और 16MP का फ्रंट कैमरा (सेल्फी फ्लैश के साथ) है। वहीं A1 प्लस में 6 इंच का फुल एचडी डिस्प्ले, मीडियाटेक हीलियो P25 प्रोसेसर, 20MP का फ्रंट कैमरा (सेल्फी फ्लैश के साथ) है। कंपनी का यह पहला फोन है जिसमें वह ड्यूल रेयर कैमरा (13MP+ 5MP) ऑफर कर रही है। नोकिया 3310 नोकिया ब्रांड पर मालिकाना हक रखने वाली एचएमडी ग्लोबल इस फोन के जरिए नोकिया के फीचर फोन को फिर से मार्केट में लेकर आ रही है। कंपनी ने एमडब्लूसी में इस फोन को री-लॉन्च किया है। फोन के सेंटर पर डी-पैड, 2.4 इंच का कलर डिस्प्ले (320 x 240 पिक्सल्स), 3.5 ऑडियो जैक, माइक्रोयूएसबी पोर्ट और 2MP का रेयर कैमरा है। फोन में 16GB की इंटरनल स्टोरेज है जिसे एसडी कार्ड के जरिए 32GB तक बढ़ाया जा सकता है। फोन में 1,200mAh की बैटरी है और यह सिम्बियन 30 ऑपरेटिंग सिस्टम पर चलता है। फोन में क्लासिक स्नेक गेम का नया वर्जन है। नोकिया 3 और 5 नोकिया ने एमडब्लूसी 2017 में दो मिड रेंज ऐंड्रॉयड स्मार्टफोन लॉन्च करने की घोषणा की है। दोनों फोन में 2GB रैम, 16GB स्टोरेज, 8MP का फ्रंट कैमरा, फिंगरप्रिंट स्कैनर और ऐंड्रॉयड नगेट है। नोकिया 3 में 5 इंच का एचडी डिस्प्ले, क्वॉड कोर मीडियाटेक प्रोसेसर, 8MP का फ्रंट कैमरा और 2,650mAh की बैटरी है। नोकिया 5 में 5.2 इंच का एचडी डिस्प्ले, ऑक्टा कोर स्नैपड्रैगन 430 प्रोसेसर, 13MP का प्राइमरी कैमरा, और 3,000mAh की बैटरी है। इन दोनों फोन में गूगल असिसटेंट पहले से ही प्रीलोडेड है। वावे P10 और P10 प्लस वावे ने P10 और P10 प्लस मॉडल के लिए भी लीका के साथ पार्टनरशिप जारी रखी है। दोनों फोन में ओआईएस के साथ डुअल रेयर कैमरा 20MP + 12MP है। फोन में लेजर ऑटोफोक के साथ ड्यूल एलईडी फ्लैश भी है। P10 में 5.1 इंच का फुल एचडी डिस्प्ले और 3,200mAh की बैटरी है, जबकि P10 प्लस में ड्यूल कर्व्ड 5.5 इंच का 2k एमोलेड डिस्प्ले और 3,750 mAh की बैटरी है। दोनों फोन में ऑक्टा कोर हीसिलिकॉन 960 प्रोसेसर, 4GB रैम, 64GB स्टोरेज, फिंगरप्रिंट स्कैनर और यूएसबी टाइप सी पोर्ट जैसे कॉमन फीचर्स हैं। P10 प्लस में 6GB रैम और 128GB की स्टोरेज वाला वैरिएंट भी आ रहा है। LG G6 2017 में एलजी के नए फ्लैगशिप मॉडल में 5.7 इंच का 2k डिस्प्ले है। पतले बैजल्स वाला यह फोन वॉटरप्रूफ है। मेटल यूनिबॉडी डिजाइन इस फोन में स्नैपड्रैगन 821 प्रोसेसर, 4GB रैम, 32/64 जीबी स्टोरेज और 3,300mAh की बैटरी है। फोन में ओआईएस के साथ 13MP का रेयर कैमरा, लेजर ऑटोफोकस, एचडीआर 10 और ड्यूल एलईडी फ्लैश है। फोन ऐंड्रॉयड 7.0 पर चलता है। मोटो G5 और G5 प्लस कंपनी ने इस बार फोन में प्लास्टिक को हटाकर मेटल यूनिबॉडी डिजाइन दिया है। मोटो G5 में 5 इंच का फुल एचडी डिस्प्ले, स्नैपड्रैगन 430 प्रोसेसर, 2GB रैम, 16/32GB स्टोरेज और 2,800mAh की बैटरी है। फोन में 13MP का प्राइमरी कैमरा, 5MP फ्रंट कैमरा, फिंगरप्रिंट स्कैनर और एक्सपैंडेबल स्टोरेज है। मोटो G5 प्लस में 5.2 इंच का फुल एचडी डिस्प्ले, स्नैपड्रैगन 625 प्रोसेसर, 3/4GB रैम, 32/64 जीबी स्टोरेज, 3,000mAh बैटरी, ड्यूल ऑटोफोकस पिक्सल के साथ 12MP का रेयर कैमरा और 5MP का फ्रंट फेसिंग कैमरा है।
Zopo ने भारत में नया स्मार्टफोन Flash X Plus लॉन्च किया है। मेटल बॉडी वाले इस स्मार्टफोन के होमबटन पर फिंगरप्रिंट सेंसर लगाया गया है। देखें, क्या खास है इसमें और कीमत क्या रखी गई है: Zopo Flash X Plus ड्यूल-सिम स्मार्टफोन है। यह ऐंड्रॉयड मार्शमैलो पर रन करता है। इसमें 5.5 इंच का फुल HD डिस्प्ले लगा है, जिसपर 2.5D कर्व्ड ग्लास प्रॉटेक्शन दी गई है। डिस्प्ले का रेजलूशन 1080 x 1920 पिक्सल्स है। स्मार्टफोन में 1.3GHz के मीडियाटेक MT6753 ऑक्टा-कोर प्रोसेसर के साथ Mali T720 GPU और 3GB of DDR3 रैम लगाई गई है। स्मार्टफोन का बैक कैमरा 13 मेगापिक्सल है, जिसके साथ LED फ्लैश दी गई है। फ्रंट कैमरा 8 मेगापिक्सल है। Zopo Flash X Plus की इंटरनल मेमरी 32GB है और 128 जीबी तक का माइक्रोएसडी कार्ड इसमें लगाया जा सकता है। यह 4G LTE, वाई-फाई, ब्लूटूथ और जीपीएस सपॉर्ट करता है। बैटरी 3100 mAh है। Zopo ने Flash X Plus को 13,999 रुपये में लॉन्च किया है। यह मार्च में ऑनलाइन रीटेल स्टोर्स से खरीदा जा सकेगा। कंपनी इस फोन के साथ 365 दिनों की रिप्लेसमेंट वॉरन्टी भी दे रही है।
नई दिल्ली इस बात को ध्यान में रखते हुए कि मौजूदा समय में इंटरनेट हमारी रोजमर्रा की जिंदगी का अभिन्न हिस्सा बन गया है, हाल ही में एक चौंकाने वाली रिपोर्ट सामने आई है। IAMAI और कैंटार IMRB की एक जॉइंट रिपोर्ट के आंकड़ों की मानें तो भारत में इंटरनेट की ग्रोथ कम हो रही है। रिपोर्ट के मुताबिक, 2016 के आखिर तक भारत में लगभग 43 करोड़ लोग इंटरनेट का इस्तेमाल कर रहे थे। उस समय तक इंटरनेट की पहुंच का आंकड़ा 32 प्रतिशत का था। रोचक है कि इस पर नोटबंदी का असर भी नहीं पड़ा। इसके बाद यह दावा किया था कि इस साल जून तक भारत में इंटरनेट यूजर्स की संख्या 45-46 करोड़ तक पहुंच जाएगी। रिपोर्ट ने अक्टूबर 2015 से अक्टूबर 2016 की स्टडी से यह पता लगाया कि शहरी आबादी में इंटरनेट यूसेज 7 प्रतिशत तक बढ़ा, जबकि ग्रामीण आबादी में यह आंकड़ा तीन गुना (21%) रहा। जून, 2017 तक इंटरनेट के शहरी यूजर्स की संख्या 27-28 करोड़ होने की संभावना है। जबकि, ग्रामीण यूजर्स की संख्या 17-18 करोड़ रहने की संभावना है। इंटरनेट ऐक्सस की बात करें तो शहर और गांवों में खास अंतर नहीं है। रिपोर्ट के अनुसार, शहरों में 51 प्रतिशत यूजर्स दिनभर में एक बार इंटरनेट ऐक्सस जरूर करते हैं। ग्रामीण यूजर्स के लिए यह आंकड़ा 48 प्रतिशत का है। उम्मीद के मुताबिक, दोनों ही क्षेत्रों में मुख्य रूप से युवा ही इंटरनेट का इस्तेमाल कर रहा है। 77 प्रतिशत शहरी यूजर्स और 92 प्रतिशत ग्रामीण यूजर्स ऑनलाइन आने के लिए स्मार्टफोन्स का इस्तेमाल करते हैं। रिपोर्ट इंटरनेट ऐक्सस के प्रति लोगों के व्यवहार के बारे में भी बताती है। जैसे कि लोग इंटरनेट के बारे में कम पता होने, इन्फ्रास्ट्रक्चर/साधनों की कमी और पूर्वाग्रहों की वजह से इंटरनेट यूज करने से कतराते हैं। सर्वे में शामिल नॉन-यूजर्स में 68 प्रतिशत का कहना है कि वे अगले 1 साल के भीतर इंटरनेट का इस्तेमाल शुरू करने की सोच रहे हैं। रिपोर्ट का कहना है कि ग्रामीण इलाकों में इंटरनेट की पहुंच अभी तक सिर्फ 17 प्रतिशत है और इसे निश्चित तौर पर बढ़ाया जा सकता है। इंग्लिश में पढ़ें: Internet users’ growth in India falls: Report
सैमसंग ने अपने स्मार्टफोन Galaxy Xcover 3 का अगला वर्जन Xcover4 लॉन्च कर दिया है। इस फोन की खासियत है इसकी मजबूती। सैमसंग का यह स्मार्टफोन वॉटर और डस्ट रेजिस्टंट भी है। सैमसंग गैलक्सी Xover4 को मजबूती के लिए मिलिटरी ग्रेड MIL-STD 810G रेटिंग मिली है। यह गिरने पर लगने वाले झटके सह सकता है, बेहद गर्म और बेहद ठंडे तापमान में काम कर सकता है, बाइब्रेशंस को झेल सकता है और नमकीन वातावरण को में भी काम कर सकता है। डस्ट और वॉटर रेजिस्टंस के लिए इसे IP-68 रेटिंग मिली हुई है। कंपनी का कहना है कि 1 मीटर गहरे पानी में यह 30 मिनट तक रह सकता है। इस फोन में 3 फिजिकल बटन दिए गए हैं- होम, नैविगेशन और मल्टीटास्किंग। एक्स्ट्रीम कंडीशंस में काम करने के लिए इसमें ग्लव प्रिंट्स सपॉर्ट भी है। स्पेसिफिकेशंस की बात करें तो Samsung Galaxy Xcover 4 ऐंड्रॉयड 7.0 नॉगट पर आधारित कंपनी की स्किन TouchWiz पर रन करता है। इसमें 4.99 इंच का TFT डिस्प्ले लगा है, जिसका रेजलूशन 720 x 1280 पिक्सल्स है। इस स्मार्टफोन में 64-bit 1.4GHz क्वॉड-कोर एग्जिनस 7570 प्रोसेसर लगाया गया है। रैम 2 जीबी है और इंटरनल स्टोरेज 16 जीबी। माइक्रोएसडी कार्ड भी लगाया जा सकता है। फोन का बैक कैमरा 13 मेगापिक्सल है और फ्रंट कैमरा 5 मेगापिक्स। 172 ग्राम वजनी इस फोन में 2800 mAh बैटरी लगी है। इस स्मार्टफोन को कंपनी अप्रैल में यूरोप में उतारेगी। इसे काले रंग में लॉन्च किया जाएगा और कीमत 259 यूरो (करीब 18,200 रुपये) होगी। भारत या दुनिया के अन्य हिस्सों में लॉन्च करने को लेकर कंपनी की योजनाओं के बारे में जानकारी नहीं पाई है।
अमित मिश्रा पैनासॉनिक ने एलुगा सीरीज में अपना नया फोन एलुगा नोट लॉन्च किया है। हमने लॉन्च से पहले ही इसे 7 दिनों तक इस्तेमाल किया। आइए जानते हैं कितना है दम इस नोट में : स्पेसिफिकेशंस 5. 5 इंच डिस्प्ले फुल एचडी, 1.3गीगाहर्ट्ज ऑक्टाकोर प्रोसेसर, 16एमपी/5एमपी कैमरा, 3 जीबी रैम, 32 जीबी स्टोरेज, 3000 एमएएच बैटरी, कीमत- 13,290 रुपये। डिजाइन और हार्डवेयर फोन का लुक इस बात की तस्दीक करता नजर आता है कि इसे काफी खूबसूरती से डिजाइन किया गया है। हमें गोल्डन कलर का मॉडल परखने के लिए मिला जो देखने में काफी स्टाइलिश और प्रीमियम नजर आता है। बैक कवर पर भी स्पेशल टेक्स्चर काफी बढ़िया लगता है। फोन का वजन भी कम है इसलिए जेब में रखने और इस्तेमाल करने में यह काफी आरामदायक लगा। देखने से तो यह मेटैलिक लुक देता है लेकिन बैककवर प्लास्टिक का है जिसकी क्वॉलिटी अच्छी है। दोनों सिम कार्ड और मेमरी कार्ड डालने के लिए बैटरी को रिमूव करना पड़ता है। फोन का चार्जिंग और हेडफोन स्लॉट दोनो ही इयरपीस की तरफ यानी फोन में ऊपर की तरफ दिए गए है। जो काफी सहूलियत भरा लगा। डिस्प्ले क्वॉलिटी अच्छी है और मूवी और गेम्स खेलने में मजा आता है। फोन में 3 जीबी रैम और 1.3 गीगाहर्ट्ज का ऑक्टाकोर प्रोसेसर है जो एक अच्छा कॉम्बिनेशन है। गेमिंग या मल्टीटास्किंग के दौरान हमें फोन में हैंग होने जैसी कोई समस्या नजर नहीं आई। चार्जिंग और मूवी देखते वक्त फोन गरम भी नहीं हुआ। फोन एंड्रॉयड मार्शमेलो ओएस पर चलता है। न तो हेडफोन पर और न ही स्पीकर पर साउंड कुछ कमाल करता नजर आता है। जब सारे स्लॉट फोन में ऊपर की तरफ हैं तो नीचे की तरफ मौजूद स्पेस में अच्छे इनबिल्ट स्पीकर देने की गुंजाइश थी। बेहतरीन साउंड आउटपुट इसे एक यूएसपी दे सकता था। कैमरा फोन के रियर कैमरे को खास तरह का लुक देकर उभारा गया है। इसका लुक्स कैमरे से बेहतरीन परफॉर्मेंस की उम्मीद जगाता है लेकिन कैमरा कम रौशनी और दूर से खींची गई तस्वरों में क्वॉलिटी के साथ समझौता करता नजर आता है। कम रौशनी में न सिर्फ डिटेलिंग की कमी नजर आई बल्कि इमेज स्टेबलाइज करने में भी। फ्लैश अच्छा है लेकिन तस्वीरों को बेहतर तरीके से प्रोसेस न कर पाने की वजह से यह भी कारगर नजर नहीं आता। सेल्फी ठीक-ठाक आईं। कुल मिला कर कैमरे का कॉम्बो हमें औसत लगा। एक बेहतरीन लुक्स वाले फोन में लोग अच्छे कैमरे की उम्मीद रखते हैं। बैटरी फोन में 3 हजार एमएएच की बैटरी है जो अच्छा परफॉर्म करती नजर आई। सोशल नेटवर्किंग और मेसेजिंग ऐप्स के साथ म्यूजिक का मजा लेने पर फोन 24 घंटे बिना चार्जिंग के आराम से निकाल जाता है। फोन तेजी से चार्ज होता है। आधा घंटे चार्ज करने पर भी आपको तकरबीन 4-5 घंटे के इस्तेमाल के लायक बैकअप आराम से मिल जाएगा। बैटरी बैकअप के लिहाज से फोन को अच्छा कहा जा सकता है। क्या है फैसला कई कंपनियों ने नोट सीरीज में अपने काफी दमदार फोन पेश किए हैं। ऐसे में इस फोन का नाम ही लोगों की उम्मीदों को बढ़ा देता है। फोन की परफॉर्मेंस लुक्स और डिस्प्ले इसे अपने सेग्मेंट का मजबूत खिलाड़ी बनाते है, हालांकि कैमरा और साउंड में चुनौतियां हैं। प्राइस रेंज में फिंगरप्रिंट सेंसर न होना भी अखरता है। खूबियां - अच्छा डिजाइन - बढ़िया परफॉर्मेंस - ठीकठाक बैटरी कमियां - साउंड इंप्रेसिव नहीं -कम रोशनी में ऐवरेज तस्वीरें खींचता है
नई दिल्ली ऐपल के ऑथराइज्ड ऑफलाइन रीटेलर्स iPhone SE के 16 जीबी मॉडल को 19,999 रुपये में बेच रहे हैं। 4 इंच के इस आईफोन का 64 जीबी मॉडल 25,999 रुपये में खरीदा जा सकता है। ये दाम उस ऑफर का हिस्सा हैं, जिसके तहत यूजर्स को क्रेडिट या डेबिट कार्ड से iPhone SE खरीदने पर 5000 रुपये का कैशबैक मिल रहा है। ऐपल ने iPhone SE की कीमतों में ऑफिशली कोई कटौती नहीं की है। 16 जीबी वेरियंट का MRP अभी भी 39,000 रुपये और 64 जीबी वेरियंट का MRP 44,000 रुपये है। इस हिसाब से देखा जाए तो रीटेलर बहुत ज्यादा डिस्काउंट दे रहे हैं। इससे पता चलता है कि कंपनी इस फाइनैंशल इयर के खत्म होने से पहले रेवेन्यू बढ़ाना चाह रही है। 16 जीबी आईफोन पिछले दिनों तक 27000 रुपये से 29000 रुपये के बीच बिक रहा था। अब रीटेलर्स इसका दाम 24,999 रुपये बता रहे हैं और ऊपर से 5000 रुपये का कैश बैक भी दे रहे हैं। इस तरह से इस मॉडल को 19,999 रुपये में खरीदा जा सकता है। आईफोन SE पर मिल रहा कैशबैक ऑफर शुक्रवार को शुरू हुआ है और यह 31 मार्च तक जारी रहेगा। कैशबैक को 90 दिनों के अंदर यूजर के क्रेडिट या डेबिट कार्ड में डाला जाएगा। अमेरिकन एक्सप्रेस कार्ड वाले लोग इस ऑफर का लाभ नहीं उठा पाएंगे। साथ ही EMI से लेने पर भी कैशबैक नहीं मिलेगा। गौरतलब है कि ऐपल का छोटा आईफोन SE 4 इंच के LED बैकलिट आईपीएस एलसीडी डिस्प्ले के साथ आता है जिसका रेजलूशन 640 x 1136 पिक्सल है। इस फोन में ऐपल का A9 चिपसेट है जिसके साथ M9 मोशन को-प्रोसेसर भी दिया गया है। भारत में इसे पिछले साल अप्रैल में लॉन्च किया गया था। पिछले दिनों ऐपल ने भारत में आईफोन 6 का 32 जीबी वेरियंट भी लॉन्च किया है। इससे पहले आईफोन 6 16 जीबी और उसके बाद सीधे 64 जीबी के मेमरी वेरियंट में उपलब्ध था। आईफोन 6 का 32 जीबी वेरियंट ऐमजॉन इंडिया पर 28,999 रुपये में लिस्ट किया गया है।
नई दिल्ली आम तौर पर स्मार्टफोन्स फीचर फोन्स जितने टिकाऊ और मजबूत नहीं होते। जब भी मजबूत फोन्स की बात होती है, तो हमें नोकिया के 3310 और 1100 जैसे मोबाइल फोन याद आते हैं। नोकिया ने अपने इस फीचर को एचएमडी ग्लोबल द्वारा निर्मित Nokia 6 फोन में भी बरकरार रखा है। इस फोन में 6000 सीरीज अल्युमिनियम का इस्तेमाल हुआ है। इस फोन की मजबूती का टेस्ट जब मशहूर यूट्यूब चैनल जेरीरिगएव्रीथिंग ने लिया, तो यह फोन सारे फोन्स को पछाड़ता नजर आया। Nokia 6 इस विडियो के दौरान तमाम तरह के टेस्ट्स से गुजरा और परिणाम निकला कि यह आजकल का सबसे सॉलिड फोन है। देखें विडियो - इस फोन को टेस्ट के दौरान स्क्रैच किया गया, मोड़ा गया। यहां तक कि इसका सामना आग से भी करवाया गया, लेकिन यह हर कसौटी पर शत-प्रतिशत खरा उतरा। पढ़ें - ड्राइविंग करते हुए आई नींद तो 'जगा' देगी कार चैनल की तरफ से कहा गया कि उन्होंने जितने भी फोन्स का टेस्ट किया है, उनमें से Nokia 6 सबसे ज्यादा बिकने वाला फोन है। हालांकि, विडियो में सलाह दी गई है कि जो टेस्ट हमने किए हैं, वह आप घर पर न दोहराएं। विडियो में दावा किया गया कि नोकिया 6 इस साल का सबसे टिकाऊ फोन है।
ग्यू ट्रिबे अभी तक आपने इमोजी के बारे में देखा और सुना होगा, पर अब गे डेटिंग ऐप 'ग्रिंडर' ने मूड के हिसाब से इमोजीस का कलेक्शन तैयार किया है, जिन्हें 'गेमोजी' नाम दिया गया है। खास बात यह है कि ये गेमोजीस परंपरागत इमोजीस से काफी हटकर हैं। इन गेमोजीस के जरिए लोग मूड, सेक्शुअल पसंद आदि के बारे में खुलकर खुद को व्यक्त कर सकेंगे। इस सप्ताह 500 नई गेमोजी लाई गईं हैं, जिनकी सोशल मीडिया पर खूब चर्चा हो रही है। Grindr now has custom Emoji �� pic.twitter.com/w4qrSmM0u8 — Paul Winkler (@MrPaulWinkler) March 14, 2017 ग्रिंडर के क्रिएटिव डायरेक्टर लैंडिस स्मिदर्स ने न्यू यॉर्क टाइम्स को बताया, 'लगभग 20 प्रतिशत यूजर्स ग्रिंडर्स के मेसेजेस में इमोजी का इस्तेमाल करते हैं। इसके अलावा सब्जी और फलों के चिह्नों के जरिए लोग कम्युनिकेट करते हैं।' इसी कड़ी में 'गेमोजी' लॉन्च कर लोगों को चिह्नों के जरिए कम्युनिकेट करने का स्पेस दिया गया है। गे कम्युनिटी में ये गेमोजीस खासा चर्चा का विषय बने हुए हैं। बता दें कि पहले 100 गेमोजी आईट्यून्स और गूगल प्ले पर मुफ्त में उपलब्ध हैं और पूरी रेंज के लिए आपको $3.99 (करीब 261 रुपये) खर्च करने पड़ेंगे। कंपनी के संस्थापक जोल सिमखाई ने बताया, 'अगर मैं किसी को नाचने के लिए साथ देने की बात कहता हूं, तो मुझे हर बार वही लाल ड्रेस में नाच रही महिला का इमोजी भेजना पड़ेगा, जो कि हर बार अजीब है। क्यों कोई नाचता हुआ पुरुष वहां नहीं हो सकता? मेरे लिए यह अजीब था कि हर बार मैं लाल ड्रेस वाली महिला को नाचता हुआ दिखाऊं। नए गेमोजी इस तरह के पुराने इमोजी का अपग्रेडेशन है, जो लोगों को पसंद आ रहा है।'
नई दिल्ली शाओमी के अपकमिंग स्मार्टफोन्स Redmi 4 और Redmi 4A सिर्फ 20 मार्च को भारत में लॉन्च हो सकते हैं। दोनों स्मार्टफोन्स ऐमजॉन इंडिया पर बिकेंगे। ऐमजॉन अपनी वेबसाइट पर इसके विज्ञापन दिखा रहा है। शाओमी ने इन दोनों स्मार्टफोन्स को पिछले साल नवंबर में चीन में लॉन्च किया था। इन्हें मिड-रेंज सेगमेंट के यूजर्स के लिए पेश किया गया है। यह भी लगता है कि शाओमी ने बॉलिवुड ऐक्ट्रेस शिल्पा शेट्टी को ब्रैंड ऐंबैसडर बनाया है। शाओमी और ऐमजॉन इंडिया ने ट्विटर पर इसके संकेत दिए हैं। . @AmazonIN - Err, I thought it is already #TimeToGetSmarter https://t.co/HzacKUnpQ1 — SHILPA SHETTY KUNDRA (@TheShilpaShetty) March 16, 2017 Xiaomi Redmi 4 रेडमी 4 में 5 इंच का 2.5 D कर्व्ड ग्लास डिस्प्ले लगा है। यह ऐंड्रॉयड 6.0 मार्शमैलो पर आधारित कंपनी के MIUI पर रन करता है। शाओमी रेडमी 4 दो वेरियंट्स में लॉन्च किया गया था। सस्ते वर्जन में स्नैपड्रैगन 430 प्रोसेसर के साथ 2 जीबी रैम और 16 जीबी स्टोरेज है। महंगे वर्जन स्नैपड्रैगन 625 प्रोसेसर के साथ 3 जीबी रैम और 32 जीबी स्टोरेज दी गई है। सस्ते वर्जन में HD डिस्प्ले है और महंगे में फुल HD रेजलूशन वाला डिस्प्ले। सस्ते वर्जन की कीमत 699 युआन (करीब 6,900 रुपये) है और दूसरे की 899 युआन (8,800 रुपये) है। अन्य स्पेसिफिकेशंस की बात करें दो दोनों वेरियंट्स में 13 मेगापिक्सल बैक कैमरा और 5 मेगापिक्सल फ्रंट कैमरा लगा है। इनमें फिंगरप्रिंट सेंसर के साथ IR ब्लास्ट भी लगाया गया है। Xiaomi Redmi 4A शाओमी रेडमी नोट 4A की बात करें तो इसमें 5 इंच का HD डिस्प्ले लगा है। यह क्वॉलकॉम स्नैपड्रैगन 425 प्रोसेसर और 2 जीबी रैम से लैस है। इंटरनल मेमरी 16 जीबी है और 128 जीबी तक का कार्ड इसमें लगाया जा सकता है। इसमें फिंगरप्रिंट सेंसर नहीं है। यह ऐंड्रॉयड 6.0 मार्शमैलो पर आधारित MIUI पर रन करता है। स्मार्टफोन का बैक कैमरा 13 मेगापिक्सल है और फ्रंट कैमरा 5 मेगापिक्सल। यह 4G LTE, वाई-फाई, ब्लूटूथ और जीपीएस सपॉर्ट करता है। बैटरी 3120 mAh है। इंग्लिश में पढ़ें: Xiaomi Redmi 4, Redmi 4A smartphones to be Amazon exclusive; to go on sale on March 20
प्रदीप ठाकुर, नई दिल्ली जेल सुधारों की दिशा में आगे बढ़ रही मोदी सरकार ने ई-प्रिजन सॉफ्टवेयर डिवेलप करने का मन बना लिया है। देशभर में कैदियों की हालत को ध्यान में रखते हुए कानून मंत्रालय ने राज्यों के सेक्रटरीज को ई-प्रिजन सॉफ्टवेयर पर स्विच करने के लिए पत्र लिखा है। इस सॉफ्टवेयर में देशभर के कैदियों का ब्यौरा है, जिसमें उनकी सजा से जुड़ी समयसीमाओं का भी लेखाजोखा है। सरकार ने इस बात को लेकर प्रतिबद्धता जताई है कि हर कैदी के साथ निष्पक्ष ट्रायल हो और उसे आवश्यकता से ज्यादा जेल में वक्त न गुजारना पड़े। पढ़ें - गे डेटिंग ऐप: 'मन की बात' बयां करेंगे गेमोजी देशभर के तकरीबन 4.18 लाख कैदियों में 67 प्रतिशत अंडरट्रायल्स हैं। कुछ तो चोरी जैसे छोटे अपराधों में लिप्त हैं। इसके अलावा 1.28 लाख कैदी जेल किसी न किसी अपराध में देषी पाए गए हैं व अभी जेल में हैं। राज्यों को लगातार याद दिलाने के बावजूद केंद्र सरकार को अब तक कोई भी आंकड़ा प्राप्त नहीं हुआ है। महाराष्ट्र, गुजरात, हरियाणा, उड़ीसा, जम्मू कश्मीर, उत्तराखंड, गोवा व उत्तर पूर्वी राज्यों के चीफ सेक्रटरीज से कानून मंत्रालय ने सॉफ्टवेयर पर काम सुनिश्चित करने को लेकर लिखा है। गृह मंत्रालय भी कानून मंत्रालय के साथ मिलकर जेल रिफॉर्म्स को लागू करने के लिए जुट गया है। जहां सबसे ज्यादा कैदी अंडरट्रायल्स हैं, उनमें गुजरात, झारखंड, हरियाणा, उड़ीसा, गोवा, नागालैंड और मणिपुर प्रमुख हैं। जहां, 20 राज्य और यूनियन टेरिटरीज इस सॉफ्टवेयर पर पहले से ही शिफ्ट हो चुके हैं, वहीं कुछ ऐसे हैं, जहां अभी यह ई-प्रिजन सॉफ्टवेयर लागू नहीं किया गया है। इस सॉफ्टवेयर की पहली परीक्षा तिहाड़ जेल में हुई थी। अब अन्य राज्यों में इस पर काम करने की पहल की जा रही है।
नई दिल्ली अब तक यह चर्चा थी कि इस साल लॉन्च होने वाले आईफोन का नाम iPhone 8 या iPhone X हो सकता है। मगर जापान की वेबसाइट Macotakara का कहना है कि पहले आईफोन के लॉन्च होने के 10 साल पूरे होने के मौके पर लाए जाने वाले खास एडिशन का नाम 'iPhone Edition' रखा जा सकता है। रिपोर्ट में ऐपल में इस डिवेलपमेंट की जानकारी रखने वाले एक सूत्र के हवाले से यह दावा किया गया है। रिपोर्ट में कहा गया है कि अभी iPhone 8 और iPhone Edition के प्रोटोटाइप टेस्ट किए जा रहे हैं। कुछ प्रोटोटाइप्स में बिना होम बटन वाले बड़े डिस्प्ले भी इस्तेमाल किए गए हैं। इस डिवाइस को iPhone 7s और iPhone 7s Plus के साथ लॉन्च किया जाएगा। iPhone Edition में 5 इंच का डिस्प्ले लगा हो सकता है। कंपनी इसके ग्लास, ऐल्यूमीनियम और सिरैमिक्स वाले मॉडल्स को टेस्ट कर रही है टेस्टिंग की वजह से ऐपल iPhone Edition को मार्केट में देर से उतार सकता है। यानी iPhone 7s और 7s Plus के बाद इसे उतारा जाएगा। हो सकता है कि कंपनी ने iPhone Edition नाम इसलिए इस्तेमाल किया हो ताकि इसे ऐपल वॉच 'Edition' मॉडल्स से जोड़ा जाए। चर्चा है कि आईफोन एडिशन में ड्यूल बैक कैमरा सेटअप, लाइटनिंग पोर्ट और वायरलेस चार्जिंग जैसे फीचर्स हो सकते हैं। इंग्लिश में पढ़ें: 10th-anniversary iPhone may be called 'iPhone Edition', launch after iPhone 7S, iPhone 7S Plus
इंटेक्स ने Intex Aqua Trend Lite नाम से नया स्मार्टफोन लॉन्च किया है। यह साल 2015 में लॉन्च Intex Aqua Trend का सस्ता वर्जन है। VoLTE वाले इस स्मार्टफोन की कीमत 5,690 रुपये रखी गई है। जानें, क्या हैं इसके स्पेसिफिकेशंस: शैंपेन गोल्ड कलर में लॉन्च किए इस स्मार्टफोन में 1.5W का स्पीकर लगा है। कंपनी का दावा है कि यह अच्छी क्वॉलिटी की ऑडियो आउटपुट देता है। ऐंड्रॉयड 6.0 मार्शमैलो पर रन करने वाले इस ड्यूल-सिम स्मार्टफोन में 5 इंच का FWVGA TN डिस्प्ले लगा है, जिसका रेजलूशन 480 x 854 पिक्सल्स है। इसमें 1.2GHz के मीडियाटेक MT6737M क्वॉड-कोर प्रोसेसर के साथ Mali-T720 जीपीयू और 1GB RAM लगाई गई है। इसकी इंटरनल स्टोरेज 8 जीबी है और 128 जीबी तक का माइक्रोएसडी कार्ड लगाया जा सकता है। स्मार्टफोन का बैक कैमरा 5 मेगापिक्सल है, जिसके साथ ड्यूल LED फ्लैश दी गई है। फ्रंट कैमरा 2 मेगापिक्सल है। इसके साथ भी LED फ्लैश दी गई है। स्मार्टफोन की बैटरी 2600 mAh है। कनेक्टिविटी की बात करें तो यह 4G VoLTE, वाई-फाई, ब्लूटूथ, जीपीएस और माइक्रो यूएसबी सपॉर्ट करता है। कुछ दिन पहले कंपनी ने Intex Aqua Strong 5.1+ स्मार्टफोन लॉन्च किया था। इसके बारे में अधिक जानकारी के लिए यहां पर क्लिक करें।
बार्सिलोना MWC यानी मोबाइल वर्ल्ड कांग्रेस 2016 के एक दिन पहले ही 21 फरवरी को बार्सिलोना में एक खास मौके पर एलजी ने अपने नए फ्लैगशिप G5 स्मार्टफोन का अनावरण कर दिया। कंपनी ने एलजी जी5 को मॉड्यूलर डिजाइन में पेश किया है। LG G5 की बॉडी मेटल की है और यह स्लाइड आउट बैटरी को सपॉर्ट करता है। यानी कि आप बैटरी को निकालकर दूसरे मॉड्यूल के साथ उपयोग कर सकते हैं। 5.3 इंच क्वॉड HD IPS क्वांटम और 1440 x 2560 पिक्सल के रेजॉल्यूशन वाला यह स्मार्टफोन स्नैपड्रैगन 820 प्रोसेसर से पावर्ड है। इस स्मार्टफोन में 4GB रैम मेमरी दी गई है। फोन की इंटरनल मेमरी 32 जीबी है। LG G5 200GB तक के माइक्रो एसडी कार्ड को सपॉर्ट करता है। इस फोन में दो रियर कैमरे हैं। जिसमें से एक का फील्ड ऑफ व्यू 78 डिग्री है जबकि दूसरा कैमरा 135 डिग्री वाइड तक कैप्चर कर सकता है। वाइडर ऐंगल वाला कैमरा जी5 यूजर्स को वाइडर एरिया को कैप्चर करने में मदद करेगा। स्टैंडर्ड कैमरा 16 मेगापिक्सल और वाइड ऐंगल 8 मेगापिक्सल है जबकि इसके बैक पर 8 मेगापिक्सल का फ्रंट कैमरा लगा है। यह स्मार्टफोन ऐंड्रॉयड 6.0 मैर्शमैलो ऑपरेटिंग सिस्टम पर रन करता है और 4G कनेक्टिविटी को सपॉर्ट करता है। 159 ग्राम वजन वाला यह स्मार्टफोन 4 रंगों (सिल्वर, टाइटन, गुलाबी और गोल्ड ) में उपलब्ध है।
नई दिल्ली वनप्लस का मौजूदा फ्लैगशिप स्मार्टफोन OnePlus 3T अब ऐमजॉन इंडिया एक्सक्लूसिव नहीं रहा। अब तक सिर्फ ऐमजॉन पर बिक रहे इस स्मार्टफोन को वनप्लस ने अपनी वेबसाइट के जरिए भी बेचना शुरू कर दिया है। वनप्लस इंडिया अपने स्टोर 'oneplusstore.in' पर OnePlus 3T के 64 जीबी और 128 जीबी स्टोरेज वाले दोनों वैरियंट्स को बेच रहा है। पहले वाली की कीमत 29,999 रुपये है और दूसरे की 34,999 रुपये। दोनों की कीमत ऐमजॉन इंडिया के बराबर ही है। 64 जीबी मॉडल सॉफ्ट गोल्ड और गनमेटल कलर्स में है जबकि 128 जीबी वर्जन अभी आउट ऑफ स्टॉक है। यूजर्स वेबसाइट से डैमेज प्रॉटेक्शन प्लान और एक्सटेंडेड वॉरन्टी भी खरीद सकते हैं। गौरतलब है कि OnePlus 3T कंपनी के पिछले स्मार्टफोन OnePlus 3 का इंप्रूव्ड वर्जन है। इसमें फास्ट चिपसेट, बेहतर फ्रंट कैमरा और बड़ी बैटरी दी गई है। डिजाइन के मामले में कोई बदलाव नहीं है। भारत में पिछले साल दिसंबर में लॉन्च किए OnePlus 3T में 5.5 इंच का फुल HD ऑप्टिक एमोलेड डिस्प्ले लगा है, जिसका रेजलूशन 1080x1920 पिक्सल्स है। OnePlus 3T में क्वॉलकॉम स्नैपड्रैगन 821 प्रोसेसर के साथ 6जीबी रैम लगी है। फ्रंट और बैक दोनों साइड 16 मेगापिक्सल कैमरे लगे हैं। बैटरी 3400 mAh है।
पिछले साल सितंबर में LeEco Le Pro 3 स्मार्टफोन लॉन्च करने वाली चाइनीज कंपनी LeEco ने नया स्मार्टफोन Le Pro 3 Elite लॉन्च किया है। भले ही इस स्मार्टफोन को Elite नाम दिया गया है मगर यह Le Pro 3 का सस्ता वर्जन है। जानें, क्या हैं इसके स्पेसिफिकेशंस: डिजाइन की बात करें तो Le Pro 3 के मुकाबले इस स्मार्टफोन में कोई बदलाव नहीं है। Le Pro 3 Elite में स्नैपड्रैगन 820 प्रोसेसर लगा है, जबकि Le Pro 3 में स्नैपड्रैगन 821 इस्तेमाल किया गया था। Elite में NFC भी नहीं दिया गया है। अन्य फीचर्स में कोई बदलाव नहीं है। LeEco Le Pro 3 Elite ऐंड्रॉयड 6.0 मार्शमैलो पर आधारित कंपनी के अपने EUI 5.8 पर रन करता है। इसमें 5.5 इंच का फुल HD डिस्प्ले है, जिसका रेजलूशन 1080 x 1920 पिक्सल्स है। स्क्रीन पर 2.5D कर्व्ड ग्लास भी लगा है। रैम 4 जीबी है और अड्रीनो 530 जीपीयू लगा है। इंटरनल स्टोरेज 32 जीबी है। Le Pro 3 Elite में 16 मेगापिक्सल बैक कैमरा है, जो 4K वीडियो भी बना सकता है। फ्रंट कैमरा 8 मेगापिक्सल है। कनेक्टिविटी की बात करें तो यह 4G LTE, वाई-फाई, ब्लूटूथ, जीपीएस और यूएसबी टाइप-सी सपॉर्ट करता है। इसमें फिंगरप्रिंट सेंसर भी दिया गया है। इसकी कीमत 1699 युआन (करीब 16500 रुपये) है। चीन में कंपनी ने अपनी साइट से बिक्री शुरू कर दी है। चीन से बाहर लॉन्च करने को लेकर कंपनी की तरफ से अभी कोई जानकारी नहीं मिल पाई है।
[ करण बजाज ] प्राइस: ~4,099 अगर आप अपनी पुरानी टीवी को स्मार्ट बनाना चाहते हैं तो आपको एक स्मार्ट मीडिया प्लेयर बॉक्स की जरूरत होगी। इस बॉक्स में वेब, स्ट्रीमिंग, ऐप्स और यूएसबी मीडिया प्लेबैक की ताकत होनी चाहिए। ReTV इस स्पेस में एक नई कंपनी है, जबकि एमकेट कुछ सालों से इस सेगमेंट में सबसे आगे है। हालांकि, ReTV अन्य मीडिया प्लेयर्स की तरह नहीं होना चाहती है। कंपनी हार्डवेयर के बजाय सॉफ्टवेयर पर फोकस कर दूसरों से अलग दिखना चाहती है। भले ही इसमें मुख्य सॉफ्टवेयर एंड्रॉयड है, लेकिन इसमें आपको एंड्रॉयड इंटरफेस नहीं मिलेगा। इसके बजाय आपको एक कस्टम, ईजी-टू-यूज इंटरफेस मिलता है जो कि कोडी बेस्ड है। मेन इंटरफेस में एक नेविगेशन मेनू लेफ्ट साइड में है, जबकि एक अन्य बॉक्स राइड साइड में सेलेक्टेड कैटेगरी के थंबनेल के साथ है। मूवीशो सेलेक्ट करने पर एक सिनॉप्सिस और अन्य डिटेल्स बॉक्स में खुलती हैं। साथ ही इसमें वीडियो देखने का ऑप्शन आता है। जब आप प्ले बटन दबाते हैं तो इंटरफेस कई सर्विसेज में सर्च करता है और बताता है कि कंटेंट कहां उपलब्ध है। आपको अपने अकाउंट से लॉग-इन करना होता है और इसके बाद आप वीडियो देख सकते हैं। टोरेंट्स स्ट्रीमिंग कैपेबिलिटी में यह डिवाइस बेहतरीन है। अगर कोई मूवी या शो उपलब्ध नहीं है तो बॉक्स टोरेंट्स पर स्कैन करता है और आपको सीधे स्ट्रीमिंग की ताकत देता है। इसके लिए आपको कोई अतिरिक्त सॉफ्टवेयर इंस्टॉल नहीं करना पड़ता है। ReTV टोरेंट सर्च शुरू करने से पहले एक डिसक्लेमर दिखाता है कि कंपनी आपके देखे जा रहे किसी भी कंटेंट के लिए जिम्मेदार नहीं है। यह चालाकी भरा है क्योंकि टोरेंट्स खुद अवैध नहीं है, बल्कि इस पर कॉपीराइट वाले किसी कंटेंट को देखना या शेयर करना अवैध है। अगर आप एक टोरेंट सेलेक्ट करते हैं तो इसे प्ले करने में कुछ वक्त लगता है। इसमें एक बढ़िया फास्ट फॉरवर्ड फीचर भी है जो कि आपको ReTV के क्लाउड स्टोरेज पर वीडियो डाउनलोड करने की ताकत देता है। इस पर ओवरऑल एक्सपीरियंस फास्ट और आसान है, लेकिन यह चीज दिमाग में रखिए कि यह सब आपके इंटरनेट कनेक्शन की स्पीड पर डिपेंड करता है। स्लो कनेक्शन पर आपका अनुभव हो सकता है कि अच्छा न रहे। एंड्रॉयड होने से कई अन्य फंक्शन भी इस बॉक्स पर काम करते हैं। आप कुछ गेम्स खेल सकते हैं, लोकल स्टोरेज से वीडियो चला सकते हैं साथ ही आप अपने स्मार्टफोन के कंटेंट को मिरर भी कर सकते हैं। ReTV 4K वीडियो भी चलाने में समर्थ है। ReTV बॉक्स एक कॉम्पैक्ट स्क्वैयर डिवाइस है। इसमे दो साइड में पोर्ट्स हैं और पावर बटन इसके फ्रंट के टॉप पर है। साथ ही एक इंडीकेटर लाइट भी दी गई है। बैक पर एक एचडीएमआई पोर्ट भी है। लेफ्ट साइड पर दो यूएसबी पोर्ट और एक माइक्रोएसडी पोर्ट है।
नई दिल्ली जियोनी ने अपनी वेबसाइट पर नए स्मार्टफोन Gionee A1 को भारत में लॉन्च करने को लेकर एक बैनर पोस्ट किया है। इस स्मार्टफोन को कंपनी ने हाल ही में संपन्न MWC 2017 में Gionee A1 Plus के साथ लॉन्च किया था। सूत्रों के मुताबिक A1 को कंपनी 22 मार्च को भारत में लॉन्च करने जा रही है। ड्यूल-सिम जियोनी A1 ऐंड्रॉयड 7.0 नॉगट पर रन करता है। इसमें 5.5 इंच के फुल HD AMOLED डिस्प्ले लगा है। मीडियाटेक Helio P10 प्रोसेसर के साथ इसमें 4जीबी रैम लगाई गई है। इंटरनल मेमरी 64 जीबी है और 128 जीबी तक का माइक्रोएसडी कार्ड इसमें लगाया जा सकता है। Gionee A1 में 16 मेगापिक्सल का फ्रंट कैमरा लगा है, जिसका अपर्चर f/2.0 है। इसमें 5P लेंस लगा है। साथ में सेल्फी फ्लैश भी दी गई है। बैक कैमरा 13 मेगापिक्सल है, जिसका अपर्चर f/2.0 है। A1 में कंपनी ने Waves MaxxAudio टेक्नॉलजी इस्तेमाल की है। इसकी बैटरी 4010 mAh है। यह ग्रे, ब्लैक और गोल्ड कलर वैरियंट्स में उपलब्ध होगा। भारत में इसकी कीमत क्या होगी, इस बारे में जानकारी नहीं मिल पाई है मगर यूरोप में इस स्मार्टफोन को कंपनी 349 यूरो यानी 24,600 रुपये में बेचेगी। भारत में भी कीमत इसी के आसपास रह सकती है। कंपनी ने यह भी नहीं बताया है कि वह इस स्मार्टफोन के पावरफुल वर्जन Gionee A1 Plus को भारत में उतारेगी या नहीं। इसमें 6 इंच का फुल HD डिस्प्ले लगा है। मीडियाटेक हीलियो P25 प्रोसेसर के साथ 4GB रैम वाले इस स्मार्टफोन की इंटरनल मेमरी 64 जीबी है। 256 जीबी तक का कार्ड इसमें लगाया जा सकता है। Gionee A1 Plus का फ्रंट कैमरा 20 मेगापिक्सल है। बैक साइड पर ड्यूल कैमरा सेटअप लगा है, जिसमें एक कैमरा 13 मेगापिक्सल है और दूसरा 5 मेगापिक्सल। इसमें 4550 mAh बैटरी लगी है। इंग्लिश में पढ़ें: Gionee A1's India launch date revealed
नई दिल्ली सैमसंग के Galaxy S8 को लेकर तरह-तरह की अफवाहें बाजार में तैर रही हैं। अब कहा जा रहा है कि नए S8 में फेशियल सेंसर के जरिए पेमेंट का फीचर दिया गया है। इस फीचर के साथ सैमसंग सीधे ऐपल को टक्कर देने की तैयारी में है। बता दें कि गैलक्सी एस8 संभवत: महीने के आखिर में सामने आ जाएगा। इसमें फिंगरप्रिंट, आइरिस और फेशियल डिटेक्शन जैसे फीचर्स दिए गए हैं। सैमसंग पेमेंट फीचर को लेकर बैंक से भी संपर्क में है, जिसे लेकर उसने टिप्पणी करने से इनकार कर दिया है। पढ़ें - जेल रिफॉर्म्स के लिए सरकार लाई नया सॉफ्टवेयर हालांकि, गैलक्सी पहले से ही अपने फोन्स में फेशियल एक्सप्रेशन के जरिए लॉक-अनलॉक फीचर दे चुका है, अब यह पेमेंट ऐप्लिकेशन के तौर पर काम करेगा। आगे चलकर प्रतिद्वंद्वी कंपनियों के बीच इस फीचर को देने के लिए होड़ लग सकती है। प्रीमियम रेंज के स्मार्टफोन्स में आइरिस और फिंगरप्रिंट सेंसर्स प्रमुखता से दिया जाने लगा है। नोट7 को लेकर आईं नकारात्मक खबरों के बाद सैमसंग किसी भी तरह की तकनीकी रिस्क लेने के मूड में नहीं है। अभी तक की खबरों पर यकीन करें तो यह फोन डिस्प्ले के हिसाब से दो वैरियंट्स में आएगा। 5.5 इंच और6.2 इंच के। यह ड्यूल कर्व्ड स्क्रीन डिजाइन के साथ आ सकता है। स्मार्टफोन के सभी वर्जन्स की तरह s8 के भी दो वैरियंट्स पर आधारित कई प्रोसेसर हो सकते हैं। लेटेस्ट रिपोर्ट कहती हैं रैम कपैसिटी 4GB हो सकती है। S8 की कीमत का अनुमान 61000 रुपये लगाया जा रहा है और Galaxy S8 प्लस की कीमत 69000 रुपये हो सकती है।
स्मार्टफोन की रैम कितनी होनी चाहिए इसपर लंबे समय से चर्चा हो ही है। माना जाता है कि रैम जितनी ज्यादा होगी, डिवाइस ऐप्स को उतनी ही आसनी से हैंडल कर सकता है। इन दिनों 6 जीबी रैम वाले कई स्मार्टफोन्स मार्केट में उपलब्ध हैं और कुछ कंपनियां 8 जीबी वाले स्मार्टफोन्स भी अनाउंस कर चुकी हैं। मगर चीन की स्मार्टफोन कंपनी वावे के एग्जिक्युटिव लाओ शी मानते हैं कि स्मार्टफोन को इतनी ज्यादा रैम की जरूरत नहीं होती। ऐंड्रॉयड अथॉरिटी की रिपोर्ट के मुताबिक लाओ शी ने अपने वीबो पेज पर कहा है कि स्मार्टफोन्स के लिए 4 जीबी रैम काफी होती है और इतने में वे आसानी से फंक्शन कर लेते हैं। उन्होंने कहा कि वावे के 4 जीबी रैम वाले स्मार्टफोन्स अन्य कंपनियों के 6 जीबी रैम वाले स्मार्टफोन्स के बेहतर काम करते हैं। उदाहरण देते हुए वह कहते हैं कि 2 जीबी रैम वाला आईफोन 4जीबी रैम वाले ऐंड्रॉयड फोन से बेहतर काम करता है। ऐसा इसलिए क्योंकि परफॉर्मेंस सॉफ्टवेयर और हार्डवेयर के कॉम्बिनेशन और तालमेल पर निर्भर करती है। उन्होंने कहा कि ज्यादा रैम ऐड करने से डिवाइस की कीमत बिना वजह बढ़ जाती है। शी ने विस्तार से बताते हुए कहा कि 6 जीबी रैम लगाना खराब नहीं है मगर इतनी रैम की जरूरत ही नहीं होती। खास बात यह है कि शी के यह कॉमेंट वावे के हाल ही में लॉन्च किए गए कुछ स्मार्टफोन्स के खिलाफ भी जाते हैं। वावे के Mate 9 Pro, P10 और P10 Plus में 6GB रैम लगी हुई है। कंपनी के सब ब्रैंड ऑनर ने भी 6जीबी रैम वाला Honor V9 लॉन्च किया है। शी के इन कॉमेंट्स के बीच ध्यान देने वाली बात यह है कि पिछले दिनों लॉन्च हुए LG G6 में 4GB ही रैम है। यह भी कहा जा रहा है कि अपकमिंग सैमसंग गैलक्सी S8 और S8+ में 4GB रैम ही होगी।
गूगल की पैरंट कंपनी ऐल्फाबेट की सेल्फ-ड्राइविंग कार यूनिट वेमो ने ऊबर टेक्नॉलजीज़ के खिलाफ इंटलेक्चुअल प्रॉपर्टी के मुकदमे में एक नया पेटंट क्लेम ऐड किया है। इसके साथ ही वेमो ने मांग की है कि ऊबर को इस इन्फर्मेशन को इस्तेमाल करने से रोका जाए। सिलिकन वैली की दोनों कंपनियां सेल्फ ड्राइविंग वीइकल्स से जुड़ी टेक्नॉलजी को लेकर विवाद में उलझी हुई हैं। वेमो ने पिछले महीने ऊबर पर आरोप लगाया था कि एक पूर्व कर्मचारी ने वेमो से 14 हजार से ज्यादा फाइल्स चुराकर ऊबर को दे दीं। आरोप है इन फाइल्स में लाइट डिटेक्शन ऐंड रेंजिंग टेक्नॉलजी (Lidar) भी शामिल है। ऊबर ने इन आरोपों का खंडन किया है। Lidar सिस्टम बहुत हद तक रडार सिस्टम जैसे होते हैं और अपने आसपास की चीजों का पता लगाने के लिए लाइट बीम इस्तेमाल करते हैं। सेल्फ ड्राइविंग कार सिस्टम्स में यह सबसे महत्वपूर्ण अंग हैं। Waymo ने पहले कहा ता कि Lidar के दो पेटंट्स का उल्लंघन हुआ है। अब उसने एक और पेटंट क्लेम फाइल किया है। इसमें यह भी कहा गया है कि ऊबर ने अनपेंटेंटेड ट्रेड सीक्रिट्स का भी उल्लंघन किया है, जिनमें Lidar में यूज होने वाले लाइट बीम के मेजरमेंट्स, पैरामीटर्स और लाइट बीम शामिल हैं। दोनों कंपनियों के बीच विवाद किस बात को लेकर है, यह समझने के लिए आगे दिए गए लिंक पर क्लिक करें: ​ 4 साल में गूगल के लिए हीरो से दुश्मन नंबर 1 बन गया यह इंजिनियर। इंग्लिश में पढ़ें: Alphabet adds patent claim to Uber intellectual property theft lawsuit
एरिका टॉब, नई दिल्ली अब यदि आप कार ड्राइव करते हुए 'झपकी' लेते हैं, तो आपकी गाड़ी में लगे सेंसर्स आपको 'जगा' देंगे। जी हां, जर्मन कंपनी बॉश कैमरा आधारित ऐसी तकनीक पर काम कर रही है, जो ड्राइविंग करते वक्त नींदभरी आंखें, शारीरिक गतिविधियां, हार्ट रेट और शरीर का तापमान मॉनिटर करेगी। कई बार हम यह स्वीकार नहीं करते कि गाड़ी चलाते वक्त हम नींद की गिरफ्त में आ जाते हैं, क्योंकि हमारी आंखें बंद नहीं हुई होती हैं। ऐसी अवस्था को माइक्रोस्लीप कहा जाता है, जब आपको खुली आंखों में भी नींद आकर घेर लेती है। पढ़ें - अंधेरे में भी तस्वीरें ले सकता है यह स्मार्टफोन नैशनल हाइवे ट्रैफिक सेफ्टी ऐडमिनिस्ट्रेशन के आंकड़ों के मुताबिक इस तरह की नींद के चलते साल 2015 में यूएस में 824 मौतें हुईं। तमाम ऑटो कंपनियां जैसे ऑडी, मर्सिडीज, वॉल्वो वर्तमान में इस तरह के मॉनिटरिंग सिस्टम कारों में दे रही हैं, जो स्टीरिंग, वील ऐंगल, लेन आदि को लेकर ड्राइवर को सचेत करते हैं। अभी नींद में जा रहे ड्राइवर को 'कॉफी कप' की लाइट ब्लिंक कर साउंड के जरिए अलर्ट किया जाता है, लेकिन अब इस सिस्टम को और ज्यादा अडवांस्ड किया जाएगा। बॉश के चीफ टेक्नॉलजी ऑफिसर कीथ स्ट्रिकलैंड कहते हैं, कारों में हम यह तकनीक आने वाले 5 सालों में देख सकते हैं। इस तकनीक को और दो कदम आगे बढ़ाकर ऐसा बनाने की कोशिश की जा रही है कि दो कारें आपस में सेंसर्स के जरिए कम्युनिकेट करें व हादसा खुद ब खुद टल जाए। फ्रांस में ऑटोमोटिव तकनीक की सप्लाई करने वाली कंपनी वेलो भी ऐसा मॉनिटरिंग सिस्टम तैयार कर रही है, जो सामने की सीट पर बैठे बच्चों और ड्राइवर के कंधे, सिर के मूवमेंट्स कैप्चर करेगा। इसी के साथ ही वॉल्वो भी उन अत्याधुनिक तकनीकों पर काम कर रहा है जिसमें ड्राइविंग के दौरान तरह-तरह के सिग्नल्स व अलार्म के जरिए सेफ ड्राइविंग सुनिश्चित की जा सके।
नई दिल्ली लेनोवो भारत में मोटोरोला के लेटेस्ट स्मार्टफोन Moto G5 Plus को लॉन्च करने की तैयारी में है। कंपनी ने 15 मार्च को होने वाले इवेंट के लिए मीडिया को इनवाइट किया है। कंपनी ने ट्वीट करके जानकारी दी है कि यह स्मार्टफोन सिर्फ फ्लिपकार्ट पर बिकेगा। Moto G5 Plus को कंपनी ने कुछ दिन पहले मोबाइल वर्ल्ड कांग्रेस 2017 में लॉन्च किया था। इसके साथ कंपनी ने Moto G5 से भी पर्दा उठाया था। दोनों स्मार्टफोन्स कंपनी के Moto G4 और Moto G4 Plus के अलगी जेनरेशन के डिवाइस हैं। Moto G5 में 5 इंच का डिस्प्ले लगा है जबकि G5 Plus में 5.2 इंच की स्क्रीन लगी है। दोनों का रेजलूशन फुल एचडी है। पहले वाले में स्नैपड्रैगन 430 प्रोसेसर लगा है जबकि दूसरे में स्नैपड्रैगन 625 प्रोसेसर लगाया गया है। Moto G5 दो वेरियंट्स में आएगा- 2GB रैम/16GB स्टोरेज और 3GB रैम/64GB स्टोरेज। Moto G5 Plus तीन वेरियंट्स में आएगा- 2GB रैम/32GB स्टोरेज, 3GB रैम/32GB स्टोरेज और 4GB रैम/64GB स्टोरेज। ऐंड्रॉयड 7.0 नॉगट पर रन करने वाले दोनों स्मार्टफोन्स की बैटरी की क्षमता भी अलग है। Moto G5 में 2800 mAh बैटरी लगी है जबकि G5 Plus में 3000 mAh बैटरी है। Moto G5 Plus का बैक कैमरा 12 मेगापिक्सल है और इसके साथ ड्यूल LED फ्लैश दी गई है। यह 4K विडियो भी बना सकता है फ्रंट कैमरा 5 मेगापिक्सल है। G5 का बैक कैमरा 13 मेगापिक्सल और फ्रंट कैमरा 5 मेगापिक्सल है।
घर बनाने में यूं तो महीनों लग जाते हैं, ऐसे में अगर कोई घर सिर्फ 24 घंटे के भीतर बनकर तैयार हो जाए तो यह बेहद चौंकाने वाली बात है। जी हां, हम बात कर रहे हैं रूस की जहां ऐसा ही एक कारनामा देखने को मिला है। अब आप सोच रहे होंगे कि महज एक दिन में घर कैसे बनाया गया, तो बता दें यह घर बनाया नहीं गया है बल्कि 3D प्रिंटर से प्रिंट किया गया है। करीब 7 लाख 35 हजार रुपये की कीमत में बनने वाला यह घर इतना मजबूत है कि 175 सालों तक चलेगा। सैन फ्रांसिस्को की एक कंपनी Apis Cor. ने इसका निर्माण किया है। कंपनी ने बताया कि इसकी खिड़की और दरवाजे की लागत सबसे ज्यादा है। इसे बनाने के लिए सीमेंट और कंक्रीट के मिक्स्चर को इंक के रूप में इस्तेमाल किया गया है। इसके लिए मोबाइल 3D कंस्ट्रक्शन प्रिंटर का इस्तेमाल किया गया। इसके बाद इस पॉर्टेबल मशीन को बिल्डिंग से निकाल कर इसमें खिड़की और दरवाजे लगाकर इसकी फिनिशिंग की गई। 37 वर्ग मीटर का यह घर कर्व्ड शेप में बना है और इसमें एक पारंपरिक घर के सारे फीचर्स मौजूद हैं। इस घर में हॉल, बाथरूम, लिविंग रूम और किचन को भी बेहतरीन डिजाइन में पेश किया गया है। कंपनी ने बताया कि 3D प्रिंटिंग में अभी सुधार की कई संभावनाएं हैं। इस नई टेक्नॉलजी के जरिए रिफ्यूजी कैंप और प्राकृतिक आपदाओं में अपने घर खो बैठे लोगों के लिए कम समय में आसानी से घर तैयार किए जा सकेंगे।
गूगल के स्मार्टफोन्स Pixel और Pixel XL को अब भारत में प्री-ऑर्डर किया जा सकता है। फ्लिपकार्ट ने गुरुवार आधी रात से इनके लिए प्री-ऑर्डर लेना शुरू कर दिया है। दोनों फोनों की डिलिवरी 26 अक्टूबर तक होने की उम्मीद है। फ्लिपकार्ट पिक्सल स्मार्टफोन्स के खरीददारों को कई सारे ऑफर्स भी दे रहा है। पिक्सल और पिक्सल XL के स्टोरेज के आधार पर दो ऑप्शंस हैं- 32जीबी और 128 जीबी। भारत में पिक्सल से 32 जीबी वैरियंट की कीमत 57,000 रुपये और 128 जीबी वैरियंट की कीमत 66 हजार रुपये रखी गई है। वहीं पिक्सल XL का 32 जीबी वैरियंट 67 हजार का है, जबकि 128 जीबी वाला वैरियंट 76,000 रुपये में बेचा जा रहा है। वैसे तो दोनों स्मार्टफोन भारत में 'क्वायट ब्लैक' और 'वेरी सिल्वर' ऑप्शंस में उतारे गए हैं, मगर फ्लिपकार्ट पर 'पिक्सल' का सिर्फ क्वाइट ब्लैक ऑप्शन ही लिफ्ट किया गया है। पिक्सल XL का भी एक ही वैरियंट लिस्ट किया गया है- 128 जीबी स्टोरेज वाला क्वायट ब्लैक कलर वैरियंट। गूगल ने इन स्मार्टफोन्स के तीसरे कवर वैरियंट - रियली ब्लू से भी पर्दा उठाया था, मगर माना जा रहा है कि कंपनी उसे भारत में बाद में बेचेगी। क्या हैं ऑफर: फ्लिपकार्ट ने HDFC बैंक, सिटीबैंक, ICICI बैंक और ऐक्सिस बैंक जैसे बड़े बैंकों से टाइअप करके 'No Cost EMI' का ऑप्शन दिया है। यानी ईएमआई पर अतिरिक्त चार्ज नहीं देना होगा। ज्यादा से ज्यादा 18 महीनों तक की ईएमआई करवाई जा सकती है और सबसे छोटी किश्त 3,167 रुपये की है। अगर आप अपना पुराना फोन एक्सचेंज करते हैं तो आपको 27000 रुपये का एक्सचेंज मिल सकता है। इस तरह से पिक्सल के 32 जीबी वाला वैरियंट आपको 30,050 रुपये में पड़ेगा। खास बात यह है कि आईफोन 6s पर ही 27,000 की एक्सचेंज वैल्यू मिल रही है। देखें: Google Pixel XL Vs Apple iPhone 7 Plus फ्लिपकार्ट पर ऑनलाइन सेल के अलावा गूगल अपने स्मार्टफोन्स की बिक्री ऑफलाइन भी करेगा। कंपनी ने रेडिंग्टन को अपना ऑफिशल डिस्ट्रिब्यूटर बनाया है। लॉन्चिंग इवेंट में गूगल ने बताया था कि वह क्रोमा, विजय सेल्स, जंबो और रिलायंस डिजिटल समेत अन्य रीटेल चेन्स के जरिए भी पिक्सल स्मार्टफोन्स बेचेगा। स्पेसिफिकेशंस गूगल पिक्सल में 5 इंच का फुल एचडी एमोलेड डिस्प्ले लगा है और पिक्सल XL में 5.5 इंच का QHD एमोलेड डिस्प्ले। दोनों पर 2.5D कर्व्ड ग्लास है और कॉर्निंग गरिला ग्लास 4 प्रॉटेक्शन भी दी गई है। पिक्सल की बैटरी 2,770 mAh है, जबकि पिक्सल Xl की 3,450 mAh. दोनों स्मार्टफोन्स में क्वॉलकॉम स्नैपड्रैगन 821 क्वॉड-कोर प्रोसेसर लगा है, जिसके साथ 4 जीबी रैम दी गई है। दोनों का बैक कैमरा 12.3 मेगापिक्सल और फ्रंट कैमरा 8 मेगापिक्सल है। दोनों ऐंड्रॉयड 7.1 नॉगट पर रन करते हैं। इन फोनों की खास कही जा रही है इनमें डाला गया गूगल असिस्टेंट। देखें: क्या खास है Pixel और Pixel XL में
अमेरिकी मल्टीनैशनल टेक्नॉलजी कंपनी IBM का कहना है कि उसने एक सिंगल ऐटम पर डेटा स्टोर करने में कामयाबी हासिल कर ली है। सिलिकन वैली में IBM की लैब में यह सफलता प्राप्त की गई। इस खोज से भविष्य में डेटा स्टोर करने के तरीके में बदलाव आ सकता है। गौरतलब है कि अभी हार्ड ड्राइव में डेटा का एक बिट स्टोर करने में 10 हजार ऐटम इस्तेमाल होते हैं। बिट 1 या 0 से बना होता है। IBM का दावा है कि एक बिट को स्टोर करने के लिए अब सिर्फ 1 ऐटम को इस्तेमाल किया जा सकता है। थिअरी के हिसाब से इसका मतलब हुआ कि आप आइट्यून्स के 3 करोड़ 50 लाख गानों को एक क्रेडिट कार्ड के कराबर स्टोरेज डिवाइस में स्टोर कर सकते हैं या फिर अपना पूरा डेटा एक स्मार्टवॉच में कैरी करके चल सकते हैं। IBM के रिसर्च में ऐसा तरीका इस्तेमाल किया गया है जिससे कि होमियम ( Holmium) एलिमेंट के ऐटम्स को मैग्नेटाइज किया जा सके। क्वॉर्ट्ज़ की रिपोर्ट के मुताबिक मैग्नेटिज़म के दो पोल 1 और 0 के लिए इस्तेमाल होते हैं। होमियम के ऐटम्स को 5 केलविन पर मैगनीशियम ऑक्साइड के सरफेस पर अटैच किया जाता है। इसके बाद रिसर्चर्स होमियम ऐटम्स के जरिए करंट पास कर सकते हैं जिससे पोल फ्लिप हो जाते हैं। इसके बाद सिंगल आयरन ऐटम को इस्तेमाल करके रिसर्चर्स हर ऐटम को 1 या 0 के लिए माप सकते हैं। यह ठीक वैसी ही प्रक्रि्या है, जैसी मैग्नेटिक हार्ड ड्राइव में इन्फर्मेशन को राइट या रीड करने में इस्तेमाल होती है। ऐटॉमिंग कंप्यूटर की संभावनाएं तलाशने की दिशा में यह एक बड़ा कदम है मगर अभी यह देखना बाकी है कि बड़े पैमाने पर यह तरीका काम करेगा या नहीं। यह देखना भी अहम होगा कि कंप्यूटर चिप बनाने वाले इस टेक्नॉलजी को किस तरह से लेते हैं।
सैमसंग ने अपने स्मार्टफोन Galaxy C9 Pro का छोटा वैरियंट Galaxy C5 Pro लॉन्च किया है। चीन में उतारे गए इस स्मार्टफोन का दाम कंपनी ने 2499 युआन (करीब 24,100 रुपये) रखा है। जानें, क्या हैं इसके स्पेसिफिकेशंस: लिस्टिंग के मुताबिक Samsung Galaxy C5 Pro गोल्ड, ब्लू और पिंक गोल्ड कवर वैरियंट्स में उपलब्ध होगा। डिजाइन इसका गैलक्सी C9 प्रो जैसा है मगर यह उसके जैसा पावरफुल नहीं है। ऐंड्रॉयड पर रन करने वाले सैमसंग गैलक्सी C5 प्रो में दो सिम डाले जा सकते हैं। इसमें हाइब्रिड सिम स्लॉट दिया गया है। इसमें लगाए गए 5.2 इंच के फुल HD सुपर एमोलेड डिस्प्ले का रेजलूशन 1080 x 1920 पिक्सल्स है। स्मार्टफोन में 2.2 GHz के ऑक्टा-कोर प्रोसेसर के साथ 4GB रैम लगाई गई है। स्मार्टफोन की इंटरनल मेमरी 64 जीबी है, जिसमें से 51 जीबी यूजर्स के लिए उपलब्ध होगी। 256 जीबी तक का माइक्रोएसडी कार्ड भी इसमें लगाया जा सकता है। Samsung Galaxy C5 Pro का बैक कैमरा 19 मेगापिक्सल है, जिसके साथ LED फ्लैश दी गई है। फ्रंट कैमरा 16 मेगापिक्सल है। कनेक्टिविटी की बात करें तो यह 4G LTE, वाई-फाई, ब्लूटूथ और यूएसबी-टाइप C सपॉर्ट करता है। इसमें 2600mAh बैटरी लगी है। गैलक्सी C5 प्रो को भारत में लॉन्च करने को लेकर कंपनी की क्या योजना है, इस बारे में जानकारी नहीं मिल पाई है। गौरतलब है कि सैमसंग ने पिछले दिनों भारत में गैलक्सी C9 प्रो को 39,990 रुपये में लॉन्च किया है। इंग्लिश में पढ़ें: Samsung launches Galaxy C5 Pro in China
नई दिल्ली साल 2015 में शाओमी ने पहले स्मार्टशूज लॉन्च किए थे जो पहनने वाले के स्टेप्स को ट्रैक करके कई जानकारियां जुटा सकते थे। अब कंपनी ने इंटेल के मॉड्यूल वाले नए स्मार्ट शूज लॉन्च किए हैं। 90 Minutes Ultra Smart Sportswear नाम के इन शूज़ में इंटेल का बटन के आकार का क्यूरी मॉड्यूल लगा है। इनकी बैटरी 60 दिन तक चल सकती है और इस दौरान ये वॉकिंग, रनिंग और क्लाइमिंग जैसी ऐक्टिविटीज़ को ट्रैक कर सकते हैं। डेटा को इकट्ठा करके ये बता सकते हैं कि कितनी दूरी तय की, स्पीड कितनी रही और पूरी प्रक्रिया में कैलरीज कितनी बर्न की। शाओमी के स्मार्ट शूज़ में एयर कुशंस, ऐंटी स्किड फीचर्स, आर्क डिजाइन्ड सोल्स और ऐंटी बैक्टीरियल इनसोल्स दिए गए है। मार्केट में इन्हें पुरुषों के लिए ब्लैक और सर्फ ब्लू जबकि महिलाओं के लिए ब्लैक और पिंक कलर्स में उपलब्ध करवाया जाएगा। एक स्पेशल ब्लू एडिशन भी है जो अंधेरे में चमकता है। अभी चीन में उतारे गए इन शूज़ को वहां पर Mi की वेबसाइट से प्री-ऑर्डर किया जा सकता है। शिपिंग 15 अप्रैल से शुरू होगी। इनकी कीमत 300 युआन (करीब 2800 रुपये) रखी गई है। इंग्लिश में पढ़ें: Xiaomi launches smart shoes powered by Intel
हिना गुप्ता जेन मोबाइल्स ने बेहद कम कीमत पर अपना 3G स्मार्टफोन सिनेमैक्स 2 लॉन्च किया है। 4,199 रुपये के इस स्मार्टफोन को पिछले साल लॉन्च हुए सिनेमैक्स का बेहतर वर्शन माना जा रहा है। अच्छी लुक वाले इस स्मार्टफोन के फीचर्स ठीकठाक हैं। कोई सस्ता सा फोन खरीदने पर विचार कर रहे हैं तो यह एक अच्छी चॉइस है। इसके बाकी फीचर्स कैसे हैं, जानने के लिए पढ़िए रिव्यू: डिजाइन और डिस्प्ले देखने में यह स्मार्टफोन माइक्रोसॉफ्ट की लूमिया सीरीज़ जैसा लगता है। इसमें रिमूवेबल बैक पैनल है, जो प्लास्टिक का बना है और थोड़ा भारी है। इसी वजह से एक हाथ से यूज करने पर थोड़ी असुविधा हो सकती है। इसमें 2 सिमकार्ड और 1 मेमरी कार्ड स्लॉट है। साथ ही 2,900 mAh की बैटरी भी लगी है। पावर बटन राइट साइड में है और वॉल्यूम रॉकर की लेफ्ट साइड में। इसमें माइक्रो यूएसबी पोर्ट और ऑडियो जैक टॉप पैनल पर दिए गए है। इसके रियर पैनल में एलईडी फ्लैश के साथ 5मेगापिक्सल कैमरा दिया गया है। फ्रंट में सेल्फी लेने के लिए 2 मेगापिक्सल कैमरा है। इसमें साढ़े 5 इंच का QHD डिस्प्ले (960x540 पिक्सल्स) है और क्वॉलिटी भी काफी अच्छी है। कलर भी औसत से नजर आते हैं। धूप में भी स्क्रीन ठीक दिखती है। गेम्स और मूवीज़ के लिए इसकी बड़ी स्क्रीन अच्छी है। टचस्क्रीन रेस्पॉन्सिव है, मगर स्क्रीन पर उंगलियों के निशान पड़ते रहते हैं। कैमरा और परफॉर्मेंस जेन सिनेमैक्स 2 ऐंड्रॉयड 5.1 लॉलिपॉप पर रन करता है और यूजर्स को स्टॉक ऐंड्रॉयड का एक्सपीरियंस देता है। यूजर्स इंटरफेस को बदल तो नहीं पाएंगे, मगर पहले से डाले गए कुछ ऐप्स को हटाया जा सकता है। इससे डिवाइस में स्पेस बन जाएगा। यूजर इंटरफेस बहुत सिंपल है और आप डिवाइस को आसानी से इस्तेमाल कर सकते है। इस स्मार्टफोन में 32 बिट 1.3 GHz क्वॉडकोर स्प्रेडट्रम प्रोसेसर लगा है, जिसके साथ 1जीबी रैम दी गई है। इसकी इंटरनल स्टोरेज 8 जीबी है, जिसे माइक्रोएसडी कार्ड की मदद से 32जीबी तक बढ़ाया जा सकता है। इसमें 2,900 mAh की बैटरी है। 3G, वाई-फाई, ब्लूटूथ और जीपीएस जैसे कनेक्टिविटी ऑप्शंस भी इसमें हैं। कैमरे की बात करें तो जेन सिनेमैक्स 2 में 5 मेगापिक्सल का रियर कैमरा है, जिसक साथ एलईडी फ्लैश दी गई है। कैमरा ऐप सिंपल है। आउटडोर में तो यह अच्छी तस्वीरें खींचता है मगर इंडोर फटॉग्रफी में निराश करता है। तस्वीरों में बहुत नॉयज़ दिखता है। फूल जूम पर ली गईं तस्वीरें भी ब्लर खिंचीं। फ्रंट कैमरा भी निराश करता है, मगर इस कीमत के स्मार्टफोन से ज्यादा उम्मीद नहीं रखी जा सकती। परफॉर्मेंस की बात करें तो यह अपने प्राइस और स्पेसिफिकेशंस के हिसाब से काफी अच्छा प्रदर्शन करता है। शुरुआती टेस्टिंग में मल्टीटास्किंग करने में कोई दिक्कत नहीं हुई, मगर हेवी ऐप डाउनलोड करके चलाने पर थोड़ा स्लो हो गया। अगर ग्राफिक्स वाले गेम्स खेलें तब भी यह स्मूद नहीं चलता। मिक्स यूज के बाद इसकी बैटरी पूरा दिन निकालने में कामयाब रही। लाउडस्पीकर पर इसकी साउंड क्वॉलिटी खास नहीं है, मगर हेडफोन में ठीक है। कॉल के दौरान क्वॉलिटी ठीक थी। इसमें 4जी कनेक्टिविटी होती तो बेहतर होता। नतीजा जो लोग कम कीमत पर बड़ी स्क्रीन वाला 3जी फोन खरीदना चाहते हैं, उनके लिए जेन सिनेमैक्स 2 अच्छा ऑप्शन है। इसी कीमत पर लेनोवो A2010 पर भी विचार किया जा सकता है, जिसमें 4जी कनेक्टिविटी है। पहली बार ऐंड्रॉयड या स्मार्टफोन यूज करने जा रहे हों तो सिनेमैक्स 2 खरीदा जा सकता है। खूबियां - कम कीमत - अच्छा डिस्प्ले - अच्छी बनावट कमियां - 4G नहीं है - हेवी ऐप नहीं झेल पाता - इनडोर में तस्वीरें अच्छी नहीं खींचता
खबर है कि लेनोवो ने भारत में अपना नया एंट्री-लेवल स्मार्टफोन लॉन्च किया है। इस स्मार्टफोन का नाम Vibe B बताया जा रहा है। कंपनी की तरफ से इस बारे में ऑफिशली अभी तक कोई सूचना नहीं मिली है मगर मुंबई के एक रीटेलर ने दावा किया है कि स्मार्टफोन की कीमत 5,799 रुपये है और यह 10 मार्च से उपलब्ध है। Lenovo Vibe B ऐंड्रॉयड 6.0 मार्शमैलो पर रन करता है। इसमें 4.5 इंच का FWVGA IPS डिस्प्ले है, जिसका रेजलूशन 480 x 854 पिक्सल्स है। इसमें 1GHz के क्वॉड-कोर मीडियाटेक MT6735M 64-बिट प्रोसेसर के साथ 1 जीबी रैम लगाई गई है। स्मार्टफोन का बैक कैमरा 5 मेगापिक्सल बताया जा रहा है और प्रंट कैमरा 2 मेगापिक्सल। इंटरनल मेमरी 8 जीबी है और 32 जीबी तक का कार्ड इसमें लगाया जा सकता है। बैटरी 2000 mAh है,11.3 घंटों का टॉकटाइम और 7.3 दिनों का स्टैंडबाइ टाइम दे सकती है। कनेक्टिविटी की बात करें तो लेनोवो वाइब बी 4G LTE, 3G, वाई-फाई, जीपीएस, ब्लूटूथ औ माइक्रो-यूएसबी सपॉर्ट करता है। महेश टेलिकॉम नाम के रीटेलर का कहना है कि Lenovo Vibe B स्मार्टफोन मैट ब्लैक और मैट वाइट कलर्स में उपलब्ध होगा। गौरतलब है इस स्मार्टफोन को कंपनी ने अपनी ग्लोबल साइट पर लिस्ट किया है मगर भारत की वेबसाइट पर इसका कोई जिक्र नहीं है।
आशीष पांडे, नई दिल्ली वावे के ब्रैंड ऑनर ने भारत में तीन नए हैंडसेट लॉन्च किए हैं। इनमें सबसे प्रीमियर ऑनर 8 है, जो ड्यूल रियर कैमरा लेंस से लैस है। ऑनर 8 स्मार्ट कंपनी का मिड रेंज का स्मार्टफोन है और हॉली 3 बजट सेगमेंट का फोन है। हॉली 3 को भारत में ही बनाया जाएगा। 29,999 रुपये के ऑनर 8 में 12 मेगापिक्सल का डुअल लेंस कैमरा है, जिसमें से एक आरजीबी और एक मोनोक्रोम लेंस है जो ज्यादा डिटेल वाली तस्वीर खींचते हैं। फ्रंट कैमरा 8 मेगापिक्सल का है। दोनों तरफ ग्लास डिजाइन बॉडी वाले इस फोन में किरीन 950 प्रोसेसर है, 4 जीबी रैम है, 312 जीबी रैम और एक्सपेंडेबल मेमरी के अलावा 3000 मिली एंपियर बैटरी है। 19,999 रुपये वाले ऑनर 8 स्मार्ट में 5.2 इंच डिस्प्ले है, मेटल बॉडी, 13 मेगापिक्सल कैमरा, 8 मेगापिक्सल सेल्फी कैमरा, 3000 मिली एंपियर बैटरी जैसे फीचर हैं। ऑनर 8 की तरह इसमें डुअल लेंस नहीं है और इसमें प्रोसेसर किरीन 650 है। हॉली 3 का दाम 9999 रुपये है और इसे भारत में बनाया जाएगा। 3डी बैक कवर, 13 और 8 मेगापिक्सल कैमरा, 3100 मिली एंपियर बैटरी, 2 जीबी रैम और 16 जीबी इनबिल्ट मेमरी इसके अन्य फीचर हैं।
नई दिल्ली दिसंबर क्वॉर्टर का फेस्टिव सीजन सैमसंग के लिए बेरंग रह सकता है। इसकी सेल एक चौथाई तक घट सकती है और प्रीमियम स्मार्टफोन सेगमेंट में इसकी नंबर1 रैंकिंग भी जा सकती है। सैमसंग ने ग्लोबल मार्केट के लिए गैलक्सी नोट 7 का प्रॉडक्शन और उसकी सेल बंद कर दी है। इस तरह इंडिया में इसके लॉन्चिंग प्लान पर भी ग्रहण लग गया। दुनिया की सबसे बड़ी फोन मेकर कंपनी सैमसंग ने मंगलवार की शाम कहा कि उसने गैलक्सी नोट 7 की सेल और उसका एक्सचेंज बंद कर दिया है। उसने कहा कि सेफ्टी की चिंताओं को देखते हुए डिवाइस का प्रॉडक्शन बंद करने का फैसला किया है। पहले कंपनी ने कहा था कि वह नोट 7 का प्रॉडक्शन शेड्यूल को अस्थायी तौर पर एडजस्ट कर रही है। लेकिन एक्सचेंज किए गए मॉडल में भी आग लगने की घटनाएं सामने पर उसने डिवाइस का प्रॉडक्शन पूरी तरह बंद कर दिया। काउंटरप्वाइंट रिसर्च के सीनियर एनालिस्ट तरुण पाठक कहते हैं, 'हमारे हिसाब से इंडिया में सैमसंग को दिसंबर क्वॉर्टर में प्रीमियम सेगमेंट की सेल में 20 से 25 पर्सेंट का लॉस हो सकता है।' उन्होंने कहा, 'हमें लगता है कि इस दौरान वॉल्यूम के हिसाब से एपल का मार्केट शेयर बढ़कर 60 पर्सेंट पर पहुंच सकता है। सैमसंग के पास ऐसा कोई फोन नहीं है जो नोट 7 की जगह ले सके। हालांकि पिछले साल उसके पास गैलक्सी एस6 एज+ जैसा सब्स्टीट्यूट था।' एनालिस्ट अनुमान लगा रहे थे कि सेल में देरी के चलते मार्केट शेयर में थोड़ी बहुत कमी आ सकती है लेकिन मंगलवार को प्रॉडक्ट बंद करने के ऐलान के बाद एनालिस्टों ने अनुमान में बड़ा बदलाव किया है। एनालिस्टों का कहना है कि टोटल सेल में प्रीमियम सेगमेंट का हिस्सा बहुत कम है लेकिन इंडस्ट्री को एक चौथाई रेवेन्यू इसी हाई मार्जिन सेगमेंट से हासिल होता है। इस सेगमेंट में खासतौर पर फेस्टिव सीजन में जब मांग और खरीदारी दोनों पीक पर होती है, तब प्रॉडक्ट्स नहीं होने की वजह से सैमसंग को बड़ा नुकसान होगा। मार्च क्वॉर्टर में सैमसंग का मार्केट शेयर 62 पर्सेंट था जबकि एपल 37 पर्सेंट शेयर के साथ दूसरे नंबर पर थी। जून में खत्म अगले क्वॉर्टर में एपल ने मार्केट शेयर का यह गैप घटा दिया जब सैमसंग का मार्केट शेयर 47 पर्सेंट रह गया। काउंटरप्वाइंट रिसर्च डेटा के मुताबिक हालांकि सैमसंग अब भी 49 पर्सेंट के साथ लीड कर रही है। साइबरमीडिया रिसर्च (सीएमआर) के मुताबिक, इस साल अगस्त में सैमसंग के पास प्रीमियम सेगमेंट में 57 पर्सेंट मार्केट शेयर था जबकि एपल 32 पर्सेंट के साथ दूसरे नंबर पर थी। सीएमआर के सीनियर एनालिस्ट फैसल कावूसा कहते हैं, 'अब इस रैंकिंग में नाटकीय बदलाव आ सकता है। एपल नंबर 1 पर पहुंच सकती है। कस्टमर को एक साल तक जियो सर्विसेज का फ्री एक्सेस देने के लिए रिलायंस जियो के साथ किए करार से भी एपल को फायदा होगा।'
नई दिल्ली स्पेन के बार्सिलोना में चल रहे मोबाइल वर्ल्ड कांग्रेस में एलजी ने अपने फ्लैगशिप स्मार्टफोन LG G6 को लॉन्च कर दिया है। यह डिवाइस पिछले साल लॉन्च हुए LG G5 का अगला वर्शन है। साउथ कोरियन टेक कंपनी पिछले कुछ दिनों से LG G6 को लेकर टीजर कैंपेन चला रही थी। LG G6 में बेजल डिस्प्ले दिया गया है। 5.7 इंच की फुल एचडी स्क्रीन डिस्प्ले वाले इस स्मार्टफोन का रेजॉल्यूशन 2880 × 1440 पिक्सल है। बात अगर कैमरे की करें तो एलजी 6 में 13 मेगापिक्सल के डुअल लेंस वाले 2 रियर कैमरे लगाए गए हैं। एलजी जी6 आइस प्लैटिनम, ऐट्रो ब्लैक, मिस्टिक वाइट कलर वैरिएंट्स में उपलब्ध होगा। इस स्मार्टफोन में एक विशेष खासियत है। जानने के लिए अगली स्लाइड पर जाएं। इस हैंडसेट की कीमत लगभग LG G5 के आसपास ही रखी गई है। इसे भारत में कब लॉन्च किया जाएगा, फिलहाल इसपर से पर्दा नहीं उठाया गया है। LG UX 6.0 को लेटेस्ट ऐंड्रॉयड 7.0 नोगट पर बनाया गया है। इसमें यूजर्स को 16:9 और 18:9 के अनुपात में स्क्रीन पर देखने का फीचर दिया गया है। यह दुनिया का पहला और एकमात्र ऐसा स्मार्टफोन है जो कि डॉल्बी वि​जन व्यूइंग टेक्नॉलजी से लैस है। इसमें क्वॉलकॉम स्नैपड्रैगन 821 चिपसेट प्रोसेसर दिया गया है और इसे 6जीबी रैम से लैस किया गया है। इंटरनल मेमरी के लिहाज से देखें तो इसें 64 और 128 जीबी वैरिएंट मिलेगा, जिसे कि यूजर्स जरूरत के हिसाब से 256 जीबी तक अधिकतम बढ़ा सकेंगे। यह स्मार्टफोन आधे घंटे तक 5 फीट गहने पानी में रह सकता है।
नई दिल्ली गूगल ने अपने पिक्सल स्मार्टफोन की आफ्टरसेल्स सर्विस के लिए एचटीसी के साथ पार्टनरशिप की है। डील के तहत देश के 30 शहरों में गूगल के स्मार्टफोन की आफ्टरसेल्स सर्विस का जिम्मा एचटीसी पर होगा। कंपनी फेस्टिव सीजन में ऐपल के आईफोन 7 को टक्कर देने के लिए 1,000 से ज्यादा रिटेल आउटलेट्स में पिक्सल स्मार्टफोन की बिक्री करेगी। प्रीमियम सेगमेंट में अभी टक्कर एपल के नए आईफोन 7 और गूगल के पिक्सल के बीच होगी, क्योंकि इस सेगमेंट की नंबर वन कंपनी सैमसंग ने गैलक्सी नोट 7 के प्रॉडक्शन और ग्लोबल सेल्स पर रोक लगा दी है। इस फोन की बैटरी में आग लगने की खबरों के बाद कंपनी ने यह फैसला लिया है। गूगल के प्रवक्ता ने कहा, ‘हमने आफ्टरसेल्स सर्विस के लिए भारत के 30 शहरों के 56 वॉक इन सर्विस सेंटर्स के लिए एचटीसी इंडिया के साथ पार्टनरशिप की है। भारत में रेडिंग्टन इंडिया हमारा नैशनल डिस्ट्रिब्यूटर है।’ प्रवक्ता के मुताबिक कस्टमर की शिकायतों को रजिस्टर करने के लिए टॉल फ्री नंबर दिया जाएगा। गूगल के दोनों पिक्सल फोन को एचटीसी ने तैयार किया है और इन्हें भारत में इंपोर्ट किया जाएगा। एचटीसी की नोएडा में खुद की असेंबली यूनिट भी है। हालांकि इन स्मार्टफोन्स को गूगल अपने ब्रैंड नेम से बाजार में बेचेगी। गूगल ने अपने स्मार्टफोन को विजय सेल्स, रिलायंस डिजिटल, स्पाइस मोबिलिटी और संगीता मोबाइल जैसी सात बड़ी रिटेल स्टोर चेंस में बेचने का फैसला किया है। पिक्सल की ऑनलाइन बुकिंग और बुकिंग के राइट्स ई-कॉमर्स साइट फ्लिपकार्ट के पास हैं। गूगल ने इस महीने की शुरुआत में 5 इंच का पिक्सल और 5.5 इंच का पिक्सल एक्सएल लॉन्च किया था। भारत में इस फोन की प्री-बुकिंग 13 अक्टूबर से शुरू हो चुकी है और लोगों को फोन की डिलीवरी महीने के अंत में मिलने की उम्मीद है।
स्पेन के बार्सिलोना में चल रहे टेक इवेंट MWC 2017 में सोनी ने एक्सपीरिया सीरीज के 4 स्मार्टफोन्स लॉन्च किए हैं। कंपनी ने फ्लैगशिप-क्लास में Xperia XZ Premium और XZs लॉन्च किए हैं जबकि बजट रेंज में Xperia XA1 और XA1 Ultraको उतारा है। जानें, क्या हैं इन स्मार्टफोन के स्पेसिफिकेशंस: Xperia XZ Premium XZ लाइनअप में दमदार स्पेसिफिकेशंस देखने को मिले हैं। XZ Premium में 5.5 इंच का 4K IPS LCD डिस्प्ले है, जिसका रेजलूशन 3840 x 2160 पिक्सल्स है। इसमें क्वॉलकॉम का लेटेस्ट प्रोसेसर स्नैपड्रैगन 835 लगा हुआ है। 2017 में इस प्रोसेसर के साथ लॉन्च होने वाला यह पहला स्मार्टफोन है। इस फोन की रैम 4 जीबी है और इंटरनल स्टोरेज 64 जीबी। 256 जीबी तक का माइक्रोएसडी कार्ड इसमें डाला जा सकता है। ऐंड्रॉयड 7.1 नॉगट पर रन करने वाले इस स्मार्टफोन के फ्रंट और बैक पर कॉर्निंग गरिला ग्लास 5 प्रॉटेक्शन दी गई है। इस स्मार्टफोन का बैक कैमरा 19 मेगापिक्सल है, जो OIS, PDAF और LED फ्लैश सपॉर्ट करता है। कैमरे से 4K विडियो भी बनाए जा सकते हैं और 960fps पर स्लो-मोशन विडियो भी रिकॉर्ड किए जा सकते हैं। फ्रंट पर 13 मेगापिक्सल कैमरा लगा है जो फुल HD विडियो बना सकता है। इसमें साइड माउंटेड फिंगरप्रिंट सेंसर, बैरोमीटर, कंपस और कलर स्पेक्ट्रम मीटर लगे हैं। यह 4G LTE और यूएसबी टाइप-C सपॉर्ट करता है। बैटरी 3230 mAh है जो क्विकचार्ज 3.0 टेक्नॉलजी सपॉर्ट करती है। Xperia XZs Xperia XZs में पिछले साल लॉन्च हुए क्वॉलकॉम स्नैपड्रैगन 820 प्रोसेसर के साथ 4G रैम लगी है। इंटरनल मेमरी 32 जीबी है और 256 जीबी तक का कार्ड इसमे लगाया जा सककता है। इसमें 5.2 इंच का फुल HD डिस्प्ले लगा है, जिसका रेजलूशन 1080x1920 पिक्सल्स है। ऐंड्रॉयड 7.0 नॉगट पर रन करने वाले इस स्मार्टफोन में 2900 mAh बैटरी लगी है। यह 4G LTE, Wi-Fi, DLNA, NFC and A-GPS और माइक्रो-यूएसबी सपॉर्ट करता है। इसका बैक कैमरा भी 19 मेगापिक्सल है जिसके सभी फीचर्स Xperia XZ Premium जैसे हैं। फ्रंट कैमरा 13 मेगापिक्सल है। Xperia XZ Premium और Xperia XZs IP68 रेटिंग के साथ वॉटर और डस्ट रेजिस्टंट हैं। Xperia XA1 Ultra Xperia XA1 अल्ट्रा में 6 इंच का फुल HD डिस्प्ले है, जिसका रेजलूशन 1080 x 1920 पिक्सल्स है। इसमें MediaTek Helio P20 प्रोसेसर के साथ 4GB रैम दी गई है। स्टोरेज के आधार पर इसके दो वेरियंट्स (32GB और 64GB) हैं। 256 जीबी तक का कार्ड इसमें लगाया जा सकता है। ऐंड्रॉयड 7.0 नॉगट पर रन करने वाले इस स्मार्टफोन में भी साइड पर फिंगरप्रिंट सेंसर लगा है। यूएसबी टाइप-सी पोर्ट वाले इस फैबलट में 2700 mAh बैटरी लगी है। इसका बैक कैमरा 23 मेगापिक्सल है और फ्रंट कैमरा 16 मेगापिक्सल है। Sony Xperia XA1 इस स्मार्टफोन में 5 इंच का HD डिस्प्ले लगा है, जिसका रेजॉलूशन 720 x 1280 पिक्सल्स है। इसमें मीडियाटेक Helio P20 SoC प्रोसेसर के साथ 3 जीबी रैम और 32 जीबी स्टोरेज दी गई है। 256 जीबी तक का माइक्रोएसडी कार्ड इसमें लगाया जा सकता है। इस स्मार्टफोन में भी साइड पर फिंगरप्रिंट सेंसर लगा है। बैटरी 2300 mAh है जो फास्ट चार्जिंग सपॉर्ट करती है। कनेक्टिविटी की बात करें तो 4G LTE और माइक्रो-यूएसबी के साथ अन्य सभी स्टैंडर्ड कनेक्टिविटी फीचर्स को सपॉर्ट करता है। इसमें भी 23 मेगापिक्सल बैक कैमरा लगा है, जिसके साथ LED फ्लैश दी गई है। फ्रंट कैमरा 8 मेगापिक्सल है। ये सभी स्मार्टफोन्स अलग-अलग रंगों में उपलब्ध होंगे मगर इनकी कीमत या उपलब्धता को लेकर कोई जानकारी नहीं दी गई है। इंग्लिश में पढ़ें: Sony launches new Xperia smartphones at MWC 2017: Price, specifications and more
कोलकाता रिलायंस जियो इन्फोकॉम और देश की टॉप तीन टेलिकॉम कंपनियों के बीच रोजाना कॉल फेल होने की संख्या में पिछले 15 दिनों में गिरावट आई है। इस दौरान जियो की भारती एयरटेल के साथ कॉल्स में सबसे ज्यादा सुधार दिखाई दिया है। मामले की जानकारी रखने वाले दो लोगों ने ईटी को बताया कि अतिरिक्त पॉइंट्स ऑफ इंटरकनेक्शन के चलते कॉल्स फेल होने में गिरावट आई है। जियो और एयरटेल के बीच डेली कॉल्स फेल्योर 23 सितंबर को 73 फीसदी पर था, जो अब घटकर 56 फीसदी पर आ गया है। दूसरी ओर देश की तीसरे नंबर की सबसे बड़ी टेलीकॉम ऑपरेटर आइडिया सेल्युलर के साथ यह आंकड़ा पहले के 75 फीसदी से घटकर अब 62 फीसदी पर आ गया है। वोडाफोन इंडिया के साथ कॉल फेल्योर लेवल पहले 83.5 फीसदी पर था जो कि अब घटकर 75 फीसदी पर आ गया है। हालांकि, कॉल फेल्योर रेट्स अभी भी टेलिकॉम रेग्युलेटरी अथॉरिटी ऑफ इंडिया (ट्राई) के तय 0.5 फीसदी के लेवल से काफी ऊपर हैं। ट्राई ने 0.5 फीसदी कॉल फेल्योर रेट की लिमिट को क्वॉलिटी ऑफ स्टैंडर्ड्स नॉर्म्स के तहत पालन करने का आदेश दिया है और इसके लिए 17 अक्टूबर आखिरी तारीख दी गई है। मुकेश अंबानी की जियो ने इस खबर के लिए ईटी के सवालों के जवाब नहीं दिए, जबकि एयरटेल के प्रवक्ता ने कहा कि पीओआई का मसला दो ऑपरेटर्स के बीच का है, जिसे दोनों कंपनियां आपस में सुलझा रही हैं। जियो और देश की बड़ी टेलिकॉम कंपनियां पीओआई और कॉल फेल्योर को लेकर पिछले करीब एक महीने से एक दूसरे पर हमला कर रही हैं। जियो ने पहले से मौजूद ऑपरेटर्स पर आरोप लगाया है कि वे उसे पर्याप्त संख्या में पीओआई नहीं दे रही हैं। इस पर एयरटेल, वोडाफोन और आइडिया ने कहा था कि जियो को पर्याप्त पीओआई दिए जा चुके हैं। एयरटेल ने कॉल फेल्योर के लिए जियो को दोषी ठहराया था। उसके मुताबिक, बिना तैयारी के कमर्शल लॉन्च की वजह से जियो को ऐसी मुश्किलें पेश आ रही हैं।
चीन की स्मार्टफोन कंपनी Huawei ने MWC 2017 में अपने फ्लैगशिप स्मार्टफोन्स P10 और P10 Plus लॉन्च किए हैं। इन स्मार्टफोन्स के ड्यूल बैक कैमरा सेटअप को कंपनी ने कैमरे बनाने वाली प्रतिष्ठित कंपनी Lecia के साथ मिलकर डिवेलप किया है। कंपनी ने इन स्मार्टफोन्स को 8 रंगों में लॉन्च किया गया है। जानें, क्या हैं इनके फीचर्स और किस दाम पर उतारा गया है इन्हें: Huawei P10 और P 10 Plus में हाइपर डायमंड कट फिनिशिंग दी गई है ताकि स्क्रैचिंग न हो और फिंगरप्रिंट न छूटें। ये स्मार्टफोन्स ग्रीनरी, डैजलिंग ब्लू, प्रेस्टीज़ गोल्ड, डैजलिंग गोल्ड, रोज गोल्ड, मिस्टिक सिल्वर, सिरैमिक वाइट और ग्रेफाइल ब्लैक कवर्क में उपलब्ध होंगे। खास बात यह है कि फिंगरप्रिंटसेंसर फ्रंट पर ग्लास के नीचे दिया गया है। यह जेस्चर भी सपॉर्ट करता है, जैसे कि शार्प टैप से आप बैक जा सकेंगे और लॉन्ग प्रेस से होम पेज पर चले जाएंगे। राइट या लेफ्ट स्वाइप करके आप ऐप ट्रे खोल सकते हैं। स्पेसिफिकेशंस की बात करें तो Huawei P10 और P 10 Plusमें HiSilicon Kirin 960 प्रोसेसर लगा है। इसमें Cat 2/11 मॉडम और Mali G71MP जीपीयू भी दिया गया है। P10 में 4जीबी रैम के साथ 64जीबी स्टोरेज दी गई है। P10 Plus में 4 जीबी रैम के साथ 64 जीबी स्टोरे या फिर 6 जीबी रैम के साथ 128 जीबी स्टोरेज का ऑप्शन मिलेगा। दोनों स्मार्टफोन्स में 256 जीबी तक का माइक्रोएसडी कार्ड डाला जा सकता है। Huawei P10 और P 10 Plus में ड्यूल कैमरा सेटअप लगा है। इनमें एक कैमरा 20 मेगापिक्लल है जो मोनोक्रोम डीटेल्स लेता है। दूसरा कैमरा 12 मेगापिक्सल है जो RGB डीलेट्ल कैप्चर करता है। कैमरे से 4K विडियो भी बनाए जा सकते हैं। दोनों स्मार्टफोन्स का फ्रंट कैमरा 8 मेगापिक्सल है। P10 और P10 Plus ऐंड्रॉयड 7.1 नॉगट पर आधारित कंपनी के अपने यूजर इंटरफेस EMUI 5.1 OS पर रन करते हैं। कनेक्टिविटी की बात करें तो ये 4.5G LTE, वाई-फाई, ब्लूटूथ, जीपीएस और यूएसबी टाइप-सी सपॉर्ट करते हैं। Huawei P10 में 5.1 इंच का HD डिस्प्ले लगा है और बैटरी 3200 mAh है। Huawei P10 Plus का डिस्प्ले 5.5 इंच का है और फुल HD है। इसमें 3750 mAh बैटरी लगाई गई है। दोनों स्मार्टफोन्स पर 2.5D गरिला ग्लास 5 प्रॉटेक्शन दी गई है। स्मार्टफोन्स फास्ट चार्जिंग भी सपॉर्ट करते हैं। कंपनी का कहना है कि 30 मिनट चार्ज करके आप फोन को दिनभर इस्तेमाल कर सकते हैं। कीमत Huawei P10 की कीमत 649 यूरो (करीब 47500 रुपये) रखी गई है। Huawei P10 Plus के 4 जीबी रैम वाले वर्जन की कीमत 699 यूरो (करीब 49 हजार रुपये) और 6 जीबी रैम वाले वर्जन की कीमत 799 यूरो (करीब 56000 रुपये) रखी गई है। दोनों स्मार्टफोन्स मार्च की शुरुआत में कई सारे देशों में एकसाथ लॉन्च किए जाएंगे। भारत में इन्हें कब लाया जाएगा, इस बारे में अभी जानकारी नहीं मिल पाई है।
आसुस ने अगस्त में भारत में अपने जेनफोन 3 लाइनअप के स्मार्टफोन लॉन्च किए थे। कंपनी ने जेनफोन 3, जेफोन 3 लेजर, जेनफोन 3 डीलक्स और जेनफोन 3 अल्ट्रा को उतारा था। जेनफोन 3 डीलक्स भारत में पहले ही बिक रहा है और अब कंपनी ने जेनफोन 3 लेजर की बिक्री शुरू की है। जेनफोन 3 लेजर (ZC551KL) की कीमत 18,999 रुपये रखी गई है। पहले एक महीने तक यह सिर्फ फ्लिपकार्ट पर बिकेगा और इसके बाद अन्य ई-कॉमर्स साइट्स और आसुस एक्सक्लूसिव स्टोर्स पर उपलब्ध होगा। ड्यूल-सिम सपॉर्ट करने वाले आसुस जेनफोन 3 लेजर में 5.5 इंच का फुल एचडी डिस्प्ले है, जिसका रेजॉलूशन 1080 x 1920 पिक्सल्स है। इसमें 2.5D कर्व्ड डिस्प्ले लगा है। स्मार्टफोन में 64-बिट ऑक्टा-कोर क्वॉलकॉम स्नैपड्रैगन 430 प्रोसेसर के साथ 4जीबी रैम लगी है। स्मार्टफोन की इंटरनल मेमरी 32जीबी है, जिसे माइक्रोएसडी कार्ड से 128 जीबी तक बढ़ा सकते हैं। बैक में 13 मेगापिक्सल कैमरा है और फ्रंट में 8 मेगापिक्सल कैमरा। ऐंड्रॉयड 6.0 मार्शमैलो पर रन करने वाले इस स्मार्टफोन की बैटरी 3000 mAh है। यह ग्लेशियर सिल्वर और सैंड गोल्ड वैरिंयंट्स में उपलब्ध है। इंग्लिश में पढ़ें: Asus Zenfone 3 Laser with 13MP camera now available in India at Rs 18,999
नई दिल्ली वावे ने सेकंड जेनरेशन की दो स्मार्टवॉचिज़ पेश की हैं। बार्सिलोना में चल रहे वर्ल्ड मोबाइल कांग्रेस में Huawei ने Watch 2 और Watch 2 Classic एडिशन को अपने फ्लैगशिप स्मार्टफोन, P10 और P10 Plus के साथ पेश किया। वॉच 2 एक स्पोर्ट्स लुक वाली स्मार्टवॉच है जिसमें 1.2 इंच का डिस्प्ले दिया गया है। इसका रेजॉल्यूशन 390x390 पिक्सल है। Android Wear 2.0 पर आॅपरेट होने वाली इस स्मार्टवॉच में स्नैपड्रैगन वियर 2100 प्रोसेसर लगा है। इसके साथ ही इसमें 4 जीबी की स्टोरेज क्षमता दी गई है, जबकि इसमें 768 एमबी रैम दी गई है। Huawei Watch 2 में सिम कार्ड के लिए स्लॉट दिया गया है और इसमें नैनो सिम भी लगाया जा सकेगा। ऐसे देखा जाए तो यह स्मार्टवॉच सिर्फ वक्त बताने के लिए ही नहीं, ​बल्कि एक साथ कॉलिंग के लिए भी मददगार होगी। इसमें कनेक्टिविटी के लिए 4G LTE, जीपीएस, ब्लूटूथ और Wi-Fi दिया गया हैं। वावे की इस स्मार्टवॉच में इनबिल्ट जीपीएस, हार्ट रेट मॉनिटर, दिया गया है। इसके साथ ही यह स्मार्टवॉच वाटर रेजिस्टेंट यानी इसपर पानी का कोई कोई असर नहीं होगा। वावे की दोनों स्मार्टवॉच ऐंड्रॉयड पे और गूगल असिस्टेंट फीचर को सपॉर्ट करती हैं। इनकी 420एमएएच बैटरी नॉर्मल इस्तेमाल पर दो दिन तक चल जाती है। वावे वॉच 2 के ब्लूटूथ वैरिएंट की कीमत 329 यूरो यानी 23, 155 रुपये होगी। जबकि 4जी वैरिएंट स्मार्टवॉच की कीमत 26 हजार रुपये के पार होगी। इन स्मार्टवॉचेज को मार्च की शुरुआत से खरीदा जा सकेगा।
बार्सिलोना नोकिया ने मोबाइल बाजार में वापसी का ऐलान कर दिया है। स्पेन में हो रही मोबाइल वर्ल्ड कांग्रेस में उसने अपने पुराने सुपरहिट फीचर फोन 3310 को 17 साल बाद फिर से लॉन्च किया और साथ ही तीन नए स्मार्टफोन नोकिया 6, नोकिया 5 और नोकिया 3 भी लॉन्च किए। यह तीनों फोन ऐंड्रॉयड ऑपरेटिंग सिस्टम चलेंगे। इसके लॉन्चिंग के साथ ही नोकिया ने साफ कर दिया है कि वह इस बार स्मार्टफोन कंपनी में टॉप 3 की जगह हासिल करने के इरादे से बाजार में आ रही है। एचएमडी ग्लोबल ने नोकिया की वापसी की है और इस कंपनी के वाइस प्रेजिडेंट, इंडिया अजय मेहता ने एनबीटी से बातचीत में बताया कि 3310 एक आइकानिक फोन है, जिसे हमने नए रंगों और ज्यादा दमदार बैटरी जैसे फीचर के साथ पेश किया है। उन्होंने हालांकि कहा, 'हमारी नजर स्मार्टफोन पर है, हमारे हीरो तीन नए ऐंड्रॉयड फोन होंगे। जून तक भारत के बाजारों में इनकी एंट्री हो जाएगी। उन्होंने कहा कि पहले नोकिया की ताकत उसका डिस्ट्रिब्यूशन नेटवर्क था, जिस पर फिर काम किया गया है और 80,000 आउटलेट्स में इन फोन को लाया जाएगा। हालांकि कंपनी ऑनलाइन और ऑफलाइन दोनों मॉडल पर काम करेगी। अभी यह तय नहीं हुआ है कि कौन सी डिवाइस दुकानों के जरिए आएगी और कौन सी ऑनलाइन एक्सक्लूसिव होगी। अजय मेहता ने बताया कि बाजार में कन्फ्यूजन है और अभी इतने सारे डिवाइस हैं कि ग्राहक खुद तय नहीं कर पा रहा। हम फोन के एक्स्पीरियंस को तवज्जो देंगे। हम भले ही रैम, मेगापिक्सल के नाम पर नहीं लड़ रहे होंगे लेकिन किसी में कम भी नहीं होंगे। फोन का एक्सपीरियंस कैसा होता है, इस पर फोकस करेंगे। डिजाइन के मामले में तीनों नोकिया स्मार्टफोन्स काफी अलग है। फॉक्सकॉन के साथ हम डिजाइन और बिल्ट को औरों से बेहतर रखेंगे। इन फोन में प्योर ऐंड्रॉयड होगा, यानी पहले से ठूंसे हुए ऐप्स और यूजर इंटरफेस की लेयर नहीं होंगी और मंथली अपडेट्स देंगे। नोकिया की एंट्री इन तीन स्मार्टफोन्स और 3310 के साथ होगी लेकिन बाद में और भी मॉडल लाने पर फैसला किया जाएगा। मेहता के मुताबिक हम हर कैटिगिरी में आना चाहते हैं। कस्टमर केयर पर भी फोकस होगा और जिस दिन बाजार में एंट्री होगी, उस दिन 250 शहरों कस्बों में हमारे केयर सेंटर भी होंगे। नोकिया के कुछ डिवाइस शुरुआत में चीन में लॉन्च किए गए थे। मेहता के मुताबिक, हमने देखा कि न सिर्फ नोकिया के पुराने फैन्स बल्कि नई जेनरेशन के ग्राहक भी इनसे जुड़े हैं। भारत में भी हमें ऐसी उम्मीद है। उनसे जब पूछा गया कि बाजार में फोन की पहचान ही अब स्पेशिफिकेशन से हो रही है तो यूजर एक्सपीरियंस पर वह कैसे टिकेंगे, तो उन्होंने कहा कि नोकिया की पुरानी ब्रैंड वैल्यू, ट्रस्ट और फोन के नतीजे हमारे मुख्य हथियार होंगे। नोकिया 3 का इंटरनैशनल दाम 139 यूरो, नोकिया 6 के रूटीन मॉडल का 229 यूरो और ब्लैक मॉडल का 299 यूरो रखा गया है। भारतीय प्राइसिंग और बेचने के चैनल पर अपडेट्स हम आप तक जल्दी ही लाएंगे।
नोकिया के फीचर फोन Nokia 3310 के साथ पॉप्युलर गेम Snake की भी वापसी हो गई है। अच्छी बात यह है कि स्नेक गेम को खेलने के लिए Nokia 3310 की बिक्री शुरू होने का इंतजार करना जरूरी नहीं है। इसे आप फेसबुक मेसेंजर पर भी खेल सकते हैं मगर भारतीय यूजर्स को थोड़ा इंतजार करना होगा। स्नेक गेम को मेसेंजर पर मौजूद गेमिंग फीचर 'इन्स्टंट गेम्स' में लॉन्च किया गया है। यह एक नया फीचर है, जिसके जरिए यूजर्स एक-दूसरे को चैलंज कर सकते हैं। स्पेस इनवेड्स, पैक-मैन और वर्ड्स विद फ्रेंड्स जैसे और भी कई गेम्स मेसेंजर पर खेले जा सकते हैं। नोकिया 3310 को कंपनी ने नए रंगों, नए लोगो और अच्छे ग्राफिक्स के साथ लॉन्च किया है। इसी तरह से स्नेक गेम भी आपको नए रूप में नजर आएगा। भारतीयों को अभी मेसेंजर पर स्नेक गेम खेलने के लिए तब तक इंतजार करना होगा जब तक फेसबुक अपने अपडेटेड ऐप में इस इंस्टंट गेमिंग फीचर को जारी नहीं करती। तब तक आप ऐप स्टोर्स पर मौजूद स्नेक गेम्स खेल सकते हैं जो काफी हद तक नोकिया वाले गेम की ही तरह हैं।
कूलपैड ने भारत में नया स्मार्टफोन लॉन्च किया है। इस स्मार्टफोन का नाम Coolpad Note 5 Lite है। नाम से ही साफ है कि यह Coolpad Note 5 का बेसिक वर्जन है, जिसे भारत में पिछले साल सितंबर में लॉन्च किया गया था। Coolpad Note 5 Lite ऐंड्रॉयड 6.0 मार्शमैलो पर आधारित Cool Ui 8.0 पर रन करता है। इसमें 5 इंच का HD IPS डिस्प्ले है, जिसका रेजलूशन 720 x 1280 पिक्सल्स है। इसमें 2.5D कर्व्ड ग्लास भी लगा है। 1GHz के क्वॉड-कोर मीडियाटेक MT6735CP प्रोसेसर के साथ इसमें 3 जीबी रैम लगी है। साथ में माली 720 जीपीयू इंस्टॉल किया गया है। बैक कैमरा 13 मेगापिक्सल है, जिसके साथ ड्यूल LED फ्लैश दी गई है। फ्रंट कैमरा 8 मेगापिक्सल है। बैक साइड पर फिंगरप्रिंट सेंसर भी लगा है। कूलपैड नोट 5 लाइट की इंटरनल मेमरी 16 जीबी है और 64 जीबी तक का माइक्रोसडी कार्ड इसमें लगाया जा सकता है। यह 4G VoLTE, वाई-फाई. ब्लूटूथ, जीपीएस और माइक्रोयूएसबी सपॉर्ट करता है। स्मार्टफोन की बैटरी 2500 mAh है। यह 200 घंटों का स्टैंडबाइ टाइम दे सकती है। Coolpad Note 5 Lite की कीमत कंपनी ने 8,199 रुपये रखी है। यह सिर्फ ऐमजॉन इंडिया पर बिकेगा। इसकी बिक्री 21 मार्च मंगलवार से शुरू होगी। यह गोल्ड और ग्रे कलर्स में उपलब्ध होगा।
नई दिल्ली बार्सिलोना में चल रहे यूरोप के सबसे बड़े वार्षिक ट्रेड फेयर मोबाइल वर्ल्ड कांग्रेस में कनाडाई मूल की कंपनी ब्लैकबेरी ने अपना इन हाउस डिजाइन वाला आखिरी फोन लॉन्च कर दिया। KEYone नाम के इस स्मार्टफोन को अप्रैल 2017 से खरीदा जा सकता है। इसकी कीमत 549 डॉलर (करीब 36 हजार रुपये) के आसपास हो सकती है। Blackberry KEYone में टच डिस्प्ले के साथ ही एक फिजिकल कीबोर्ड भी दिया गया है ताकि लोग 5.5 इंच की फुल टचस्क्रीन पर आसानी से टाइप कर सकें। इसके साथ ही इसमें ब्लैकबेरी की सिक्योरिटी और उसके सारे सॉफ्टवेयर इंस्टाल हैं। बता दें कि कंपनी ने पिछले साल सितंबर में स्मार्टफोन नहीं बनाने का ऐलान किया था। यह भी पढ़ें: LG ने लॉन्च किया G6 स्मार्टफोन, नहीं होता है पानी का असर यह स्मार्टफोन ऐंड्रॉयड के 7.0 नूगट पर आॅपरेट होगा। इसमें 3 जीबी रैम और 32 जीबी इंटरनल मेमरी दी गई है। इसको 2 टेराबाइट यानी 2024 जीबी तक बढ़ाया जा सकेगा। प्रोसेसर की बात करें तो इसमें क्वॉलकॉम स्नैपड्रैगन आॅक्टाकोर 625 प्रोसेसर लगाया गया है। रियर कैमरा 12 और फ्रेंट कैमरा 8 मेगापिक्सल का है। इतना ही नहीं, फोन में 3,050एमएएच की बैटरी दी गई है और यह क्विक चार्जिंग तकनीक से लैस है। फोन में Sony IMX378 सेंसर भी दिए गए हैं ताकि बेहतर फोटो क्लिक की जा सकें। यह फोन 4जी को सपॉर्ट करता है।
यूजर्स से नेगेटिव फीडबैक मिलने के बाद वॉट्सऐप अब फिर से पुराना वाला स्टेटस फीचर लाने जा रहा है। पुराना वाला फीचर हाल ही में बीटा वर्जन में नजर आया था मगर अब वॉट्सऐप ने भी पुराने फीचर को लाने की पुष्टि कर दी है। फेसबुक के स्वामित्व वाले इंस्टंट मेसेंजर ऐप ने TechCrunch को बताया कि पुराने वाले स्टेटस फीचर को वापस लाया जाएगा। अगले हफ्ते तक सभी ऐंड्रॉयड यूजर्स इस फीचर को इस्तेमाल कर पाएंगे और उसके बाद आईफोन के लिए भी इसे जारी कर दिया जाएगा। कंपनी की तरफ से जारी बयान में कहा गया है, 'हमने यूजर्स की बात सुनी है। लोग पुराने वाले फीचर को मिस कर रहे हैं। इसलिए हमने प्रोफाइल सेटिंग्स में About सेक्शन में इसे ऐड किया है। अब आपके अपडेट आपके नाम के आगे लोगों को दिखेंगे। साथ ही हम एक ऐसे फीचर पर भी काम कर रहे हैं जिससे यूजर्स अपने फ्रेंड्स और फैमिलीज़ के साथ फोटो, विडियो और GIF शेयर कर सकेंगे।' देखें: लॉन्च हुआ Moto G5 Plus, फीचर्स और दाम जानें टेक्स्ट स्टेटस वाले फीचर को यूजर्स ठीक उसी तरह से यूज कर पाएंगे, जैसे पहले इस्तेमाल करते थे। About में जाकर आपको टेक्स्ट स्टेटस डालना होगा। आपके कॉन्टैक्ट्स को यह स्टेटस तब नजर आएगा, जब वे कोई चीज शेयर करने के लिए आपका कॉन्टैक्ट खोलेंगे। खास बात यह है कि वॉट्सऐप का 'स्टेटस स्टोरीज' फीचर हटाया नहीं जा रहा है। यह भी मौजूद रहेगा मगर अलग टैब में। आप इसमें फोटो और विडियोज़ डाल सकते हैं और स्नैपचैट की तरह ये 24 घंटों में अपने आप हट जाएंगे। इस फीचर को पूरी तरह से डिसेबल नहीं किया जा सकेगा।
बार्सिलोना में चल रहे इवेंट MWC 2017 में ZTE ने अपनी ब्लेड सीरीज के दो स्मार्टफोन्स से पर्दा उठाया है। ZTE Blade V8 Mini और ZTE Blade V8 Lite नाम के इन स्मार्टफोन्स को मिड-रेंज में उतारा गया है। जानें, क्या है इनमें खास: ZTE Blade V8 Mini इस स्मार्टफोन की खासियत है इसमें लगा ड्यूल बैक कैमरा जो आईफोन 7 प्लस की तरह Bokeh इफेक्ट दे सकता है। फोन का बैक कैमरा 3D तस्वीरें भी खींच सकता है। इसमें लगे दो कैमरों से खींची गई तस्वीरों को मिलाकर 3D तस्वीर तैयार की जाती है। अन्य स्पेसिफिकेशंस की बात करें तो इस स्मार्टफोन में 5 इंच का HD डिस्प्ले लगा है। 1.4 GHz के ऑक्टा-कोर प्रोसेसर के साथ इसमें 2GB रैम लगी है। इंटरनल मेमरी 16 जीबी है और माइक्रोएसडी कार्ड भी लगाया जा सकता है। स्मार्टफोन ऐंड्रॉयड 7.0 नॉगट पर रन करता है। बैक में ड्यूल-कैमरा सेटअप लगा है, जिसमें एक कैमरा 13 मेगापिक्सल है और दूसरा 2 मेगापिक्सल। फ्रंट कैमरा 5 मेगापिक्सल है। स्मार्टफोन में 2800 mAh बैटरी लगी है जिसे रिमूव नहीं किया जा सकता। इसमें फिंगरप्रिंट सेंसर भी दिया गया है। ZTE Blade V8 Lite ZTE ब्लेड V8 लाइट की बात करें तो इसमें 5 इंच का फुल HD डिस्प्ले है मगर कैमरा मेगापिक्सल्स के मामले में मिनी से कमतर है। इसमें 8 मेगापिक्सल बैक कैमरा लगा है। फ्रंट कैमरा 6 मेगापिक्सल है। इस स्मार्टफोन में ऑक्टा कोर प्रोसेसर के साथ 2 जीबी रैम लगाई गई है। इंटरनल मेमरी 16 जीबी है और 128 जीबी तक का माइक्रोएसडी कार्ड लगाया जा सकता है। बैटरी 2500 mAh है। यह स्मार्टफोन भी ऐंड्रॉयड 7.0 नॉगट पर रन करता है। इसमें फिंगरप्रिंट सेंसर भी दिया गया है। कंपनी का इरादा इन स्मार्टफोन्स को अलग-अलग मार्केट्स में उतारने का है। V8 Mini को एशिया पसिपिक और यूरोप में उतारा जाएगा जबकि V8 Lite को इटली, जर्मनी और स्पेन में बेचा जाएगा।
नई दिल्ली चीन की स्मार्टफोन कंपनी शाओमी अपना लेटेस्ट स्मार्टफोन भारत में लॉन्च करने की तैयारी में है। कंपनी ने 20 मार्च को होने वाले इवेंट के लिए मीडिया को इनवाइट किया है। इनवाइट में लिखा है, 'टाइम इज स्मार्टर।' चर्चा है कि इस इवेंट में कंपनी अपना स्मार्टफोन Redmi 4A लॉन्च कर सकती है। पिछले साल चीन में लॉन्च किए गए Redmi 4A में 5 इंच का HD डिस्प्ले है, जिसका रेजलूशन 720x1280 पिक्सल है। इसमें क्वॉलकॉम स्नैपड्रैगन 425 प्रोसेसर के साथ 2 जीबी रैम लगाई गई है। स्मार्टफोन की इंटरनल मेमरी 16 जीबी है और 128 जीबी तक माइक्रोएसडी कार्ड इसमें लगाया जा सकता है। इस स्मार्टफोन बाकी रेग्युलर सेंसर्स तो हैं मगर फिंगरप्रिंट सेंसर नहीं हैं। इसमें हाइब्रिड सिम स्लॉट लगा है। इसमें ऐंड्रॉयड 6.0 मार्शमैलो पर आधारित कंपनी का अपना यूजर इंटरफेस MIUI डाला गया है। स्मार्टफोन का बैक कैमरा 13 मेगापिक्सल और फ्रंट कैमरा 5 मेगापिक्सल है। बैक कैमरे के साथ LED फ्लैश भी है। कनेक्टिविटी की बात करें तो यह स्मार्टफोन 4G LTE, वाई-फाई, ब्लूटूथ और जीपीएस सपॉर्ट करता है। इसमें 3120 mAh बैटरी लगी है। इंग्लिश में पढ़ें: Xiaomi Redmi 4A smartphone likely to be launched in India on March 20
नई दिल्ली चर्चा है कि HMD Global नोकिया ब्रैंड के दो नए स्मार्टफोन लाने की तैयारी में है। इन स्मार्टफोन्स का नाम Nokia 7 और Nokia 8 बताया जा रहा है। इन दोनों हैंडसेट्स में Nokia 6 से पावरफुल स्पेसिफिकेशंस हो सकते हैं। NokiaPowerUser वेबसाइट के मुताबिक दोनों स्मार्टफोन्स मिड-रेंज सेगमेंट में लॉन्च होंगे। रिपोर्ट्स के मुताबिक Nokia 7 और Nokia 8 में क्वॉलकॉम स्नैपड्रैगन 660 प्रोसेसर लगा होगा। एक के डिस्प्ले का रेजलूशन फुल HD (1080 x 1920 pixel) होगा और दूसरे का क्वॉड HD (1440 x 2560 pixel) होगा। फुल HD वाले स्मार्टफोन का डिस्प्ले भी छोटा रहने की उम्मीद है। रिपोर्ट्स के मुताबिक दोनों स्मार्टफोन्स की बॉडी मेटल की होगी। इनके बेजल्स पतले होंगे और यूनिबॉडी फ्रेम होगा। कैमरा डिजाइन भी अलग होगा। दोनों में फास्ट चार्जिंग टेक्नॉलजी इस्तेमाल हो सकती है। दोनों में फिंगरप्रिंट सेंसर लगे होंगे। चर्चा है कि दोनों स्मार्टफोन्स के कैमरे भी बेहतर होंगे। नोकिया 8 में Carl-Zeiss कगे लेंस हो सकते हैं। यह बात कुछ दिन पहले किए गए नोकिया के ट्वीट से अलग है, जिसमें कहा गया था कि कंपनी Carl Zeiss के ऑप्टिक्स इस्तेमाल नहीं करेगी। HMD ग्लोबल इस साल कुछ और स्मार्टफोन लॉन्च करने की योजना बना रही है। अभी तक कंपनी Nokia 3, Nokia 5 और Nokia 6 को लॉन्च कर चुकी है। रिपोर्ट्स के मुताबिक नोकिया अपना फ्लैगशिप स्मार्टफोन भी लॉन्च करेगी। ऐपल, गूगल और सैमसंग के ट्रेंड को फॉलो करते हुए फ्लैगशिप को 2 वेरियंट्स में उतारा जाएगा। फ्लैगशिप डिवाइसेज में क्वॉलकॉम स्नैपड्रैगन 835 प्रोसेसर लगा होगा मगर एक में 4 जीबी रैम होगी और दूसरे में 6 जीबी। इन स्मार्टफोन्स की बॉडी मेटल की होगी और बड़े वेरियंट में ड्यूल बैक कैमरा सेटअप लगा होगा। इनमें से एक सेंसर 23 मेगापिक्सल होगा। बड़े वेरियंट की कीमत 4500 युआन (करीब 43000 रुपये) और छोटे की 4000 युआन (करीब 38000 रुपये) हो सकती है।
नई दिल्ली स्मार्टफोन बनाने वाली चीन की कंपनी कूलपैड ने भारत में नया मिड-रेंज स्मार्टफोन नोट 5 लॉन्च कर दिया है। इसमें कंपनी का ड्यूल-इन-वन सॉफ्टवेयर है। इसकी मदद से यूजर्स दो अलग-अलग स्पेस में वॉट्सऐप, गूगल और फेसबुक वगैरह के अलग-अलग अकाउंट्स कॉन्फिगर कर सकते हैं। जानें, क्या हैं इसके फीचर्स और कीमत कितनी रखी गई है: कूलपैड नोट 5 में 5.5 इंच का फुल एचडी डिस्प्ले लगा है, जिसका रेजॉलूशन 1080 x 1920 पिक्सल है। इसमें ऑक्टा-कोर क्वॉलकॉम स्नैपड्रैगन 617 प्रोसेसर लगा है। रैम 4जीबी है और इंटरनल मेमरी 32 जीबी। माइक्रोएसडी कार्ड की मदद से इसकी मेमरी 128 जीबी तक बढ़ाई जा सकती है। ऐंड्रॉयड 6.0.1 मार्शमैलो पर रन करने वाले इस स्मार्टफोन का बैक कैमरा 13 मेगापिक्सल और फ्रंट कैमरा 8 मेगापिक्सल है। बैक कैमरे के साथ एलईडी फ्लैश दी गई है। कनेक्टिविटी की बात करें हाइब्रिड सिम-स्लॉट वाला यह स्मार्टफोन 4G LTE, 3G, वाई-फाई, ब्लूटूथ, जीपीएस और यूएसबी-OTG सपॉर्ट करता है। इसमें फिंगरप्रिंट सेंसर भी है। बैटरी 4010mAh है, जो फास्ट चार्जिंग टेक्नॉलजी सपॉर्ट करती है। कूलपैड नोट 5 की कीमत 10,999 रुपये रखी गई है। यह ऐमजॉन इंडिया से ही खरीदा जा सकता है। इसे नोबल ब्लैक और शैंपेन गोल्ड कलर्स में लॉन्च किया गया है। इंग्लिश में पढ़ें: Coolpad Note 5 smartphone with metal body, 4GB RAM launched at Rs 10,999
शाओमी मंगलवार को एक इवेंट में अपने Pincone Processor को लॉन्च करने जा रही है। फिलहाल वह इसके प्रमोशन मे जुटी है। इस सिलसिले में कंपनी ने एक विडियो जारी किया है। इस विडियो में चीन के नेमॉनिस्ट वांग फेंग को दिखाया गया है। फेंग दो बार वर्ल्ड मेमरी चैंपियनशिप जीत चुके हैं। इस विडियो में यह दिखाया गया है कि फेंग कैसे लंबे-लंबे अंकों को याद रख लेते हैं। इस तरह से कंपनी ने पाइनकोन प्रोसेसर की क्षमताओं को दिखने की कोशिश की है। एक रिपोर्ट में दावा किया गया है कि शाओमी अगले हफ्ते Pinecome V670 प्रोसेसर को लॉन्च करेगी। यह ऑक्टा-कोर प्रोसेसर होगा, जिसमें 4 हाइ-फ्रिक्वेंसी Cortex A53 कोर होंगे और 4 Cortex A53 लो फ्रिक्वेंसी कोर होंगे। इसमें 28nm प्रोसेसर पर बने इस प्रोसेसर के साथ ARM Mali T860 MP2 GPU लगाया गया है। बताया जा रहा है कि कंपनी हाइ एंड Pinecome V790 प्रोसेसर पर भी काम कर रही है, जिसे इसी साल बाद में लॉन्च किया जा सकता है। कहा जा रहा है कि इसके लिए कंपनी सैमसंग के साथ मिलकर काम कर रही है। चर्चा है कि Pinecone प्रोसेसर कंपनी के अपकमिंग स्मार्फोन Mi 5c में लगा होगा। कंपनी ने इस प्रोसेसर की लॉन्चिंग के लिए मंगलवार के इन्विटेशन भेजे हैं। पेइचिंग नैशनल कन्वेंशन सेंटर में इसे लॉन्च किया जाएगा।
इस महीने की शुरुआत में खबर आई थी कि नोकिया का बेहद पॉप्युलर रहा मोबाइल फोन Nokia 3310 वापसी कर रहा है। चर्चा है कि नोकिया ब्रैंड का मालिकाना हक रखने वाली कंपनी HMD Global इसे MWC 2017 में लॉन्च करेगी। अब इस फोन के बारे में कुछ और जानकारियां सामने आई हैं। ताजा लीक्स के मुताबिक नोकिया 3310 के 2017 वर्जन की कीमत 59 यूरो (करीब 4152 रुपये) होगी। चीन की वेबसाइट Vtech के मुताबिक Nokia 3310 में मोनोक्रोम 84x84 डिस्प्ले की जगह कलर स्क्रीन होगी। बैटरी लाइफ पहले के फोन जैसी ही हो, इसलिए डिस्प्ले ज्यादा शार्प नहीं होगा। फिर भी कलर डिस्प्ले होने की वजह से इसपर स्नेक जैसे गेम्स खेलने में तो मजा आएगा ही। HMD Global नोकिया ब्रैंड के स्मार्टफोन्स को ऐंड्रॉयड OS के साथ ला रहा है, मगर Nokia 3310 में ऐंड्रॉयड नहीं होगा। इसे स्मार्टफोन के तौर पर नहीं बल्कि एक फीचर फोन के तौर पर लाया जा रहा है। नया नोकिया 3310 कई सारे रंगों में लॉन्च होगा, जिनमें लाल, हरा और पीला शामिल हैं। यही नहीं, पुराने फोन के मुकाबले यह पतला और हल्का भी होगा। ऑरिजनल नोकिया 3310 एक क्रांतिकारी फोन था क्योंकि इसकी लॉन्चिंग के बाद मोबाइल फोन मार्केट बदल गई थी। इसके आने से पहले पहले के मोबाइल फोन भारी-भरकम हुआ करते थे और ऐंटेना अलग से निकला होता था। मगर नोकिया 3310 साइज में कॉम्पैक्ट था और सिग्नल के लिए इसमें अलग से ऐंटेना नहीं था। नोकिया 3310 इसलिए भी कामयाब हुआ था क्योंकि इसका डिजाइन अच्छा था। बैटरी लाइफ ऐसी थी कि 2-3 दिन तक चार्ज करने की जरूरत नहीं पड़ती थी। साथ ही फैन इसे ‘indestructible’ मानते थे यानी जिसे नष्ट नहीं किया जा सकता। अब लोगों को उम्मीद है कि नया नोकिया 3310 इन मामलों में पुराने फोन जैसा ही होगा।
साल 2013 में ऐंथनी लेवनदाव्स्की गूगल के सेल्फ ड्राइविंग कार प्रॉजेक्ट के हीरो थे। यह इंजिनियर एक असंभव सी लगने वाली टेक्नॉलजी को हकीकत में बदलने में जुटा हुआ था। मगर चार साल से भी कम वक्त में अब वह गूगल का दुश्मन नंबर 1 बन गया है। गूगल के सेल्फ ड्राइविंग प्रॉजेक्ट से बनाई गई कंपनी वेमो ने गुरुवार को लेवनदाव्स्की के खिलाफ मुकदा दायर किया है। लेवनदाव्स्की पर आरोप है कि वह ऐल्फाबेट की अहम इंटलेक्चुअल प्रॉपर्टी को अपनी मौजूदा कंपनी ऊबर टेक्नॉलजीज में ले गए हैं। जनवरी 2016 मे लेवनदाव्स्की द्वारा ऐल्फाबेट छोड़ने के बाद वेमो ने उनके वेब सर्च और डाउनलोड की जांच की। एक्सटर्नल ड्राइव की भी जांच की गई तो पता चला कि लेवनदाव्स्की ने कई संदिग्ध कदम उठाए हैं। इन्हीं डिजिटल फुटप्रिंट्स के आधार पर वेमो ने यह मुकदमा किया है। मैपिंग, ऑटोनॉमस वीइकल्स और राइड सर्विसेज को लेकर एक दूसरे को चुनौती दे रहीं इन कंपनियों के बीच इस केस से और खटास बढ़ गई है। लेवनदाव्स्की के करियर का ज्यादातर वक्त रोबॉटिक कारों को सड़क पर दौड़ाने के सपने को पूरा करने में बीता। बर्कली में यूनिवर्सिटी ऑफ कैलिफोर्निया में रहने के दौर उन्होंने 2004 DARPA ग्रैंड चैलेंज में सेल्फ ड्राइविंग मोटरसाइकिल पेश करके सबका ध्यान खींचा। उन्होंने एक रोबॉटिक कंपनी 510 Systems भी बनाई जो ऑटोनॉमस वीइकल्स के लिए लेजर्स बनाती थी। इस स्टार्टअप ने सेल्फ ड्राइविंग पित्जा कार का स्टंट भी किया। गूगल में लेवनदाव्स्की ने 2007 में करियर शुरू किया। उस दौरान वह स्ट्री व्यू यूनिट से जुड़े थे और कारों में मैपिंग हार्डवेयर बनाने में उनका अहम योगदान रहा। जानकारों का कहना है कि गूगल के गोपनीय कार प्रॉजेक्ट में डाले जाने के बावजूद वह 510 सिस्टम्स में काम करते रहे। बाद में गूगल ने इस स्टार्टअप का अधिग्रहण कर लिया। अब कई साल बाद वेमो बता रही है कि कैसे लेवनदाव्स्की ने गूगल में काम करते हुए ही अपने अगली स्टार्टअप Otto तैयार कर दी और बाद में इस कंपनी का ऊबर ने 680 मिलियन डॉलर्स में अधिग्रहण कर लिया। वेमो के मुकदमे के मुताबिक लेवनदाव्स्की ने दिसंबर 2015 में अपने कॉर्पोरेट लैपटॉप पर स्पेशल सॉफ्टवेयर इंस्टॉल किया। इसमें 14000 गोपनीय फाइल्ड लोड की गईं जो ऑटोनॉमस ड्राइविंग के लिए अहम हैं। वेमो ने आरोप लगाया है कि लेवनदाव्स्की ने वेमो के डिजाइन सर्वर में घुसपैठ करने की भी कोशिश की थी। पिछले साल जनवरी में लेवनदाव्स्की ने ऐल्फाबेट में अपने सहयोगियों को बताना शुरू किया कि कैसे इस टेक्नॉलजी की नकल तैयार की जा सकती है। मुकदमे के मुताबिक लेवनदाव्स्की 14 जनवरी 2016 को ऊबर के सैन फ्रैंसिस्को स्थित हेडक्वॉर्टर्स में गए और अगले दिन Otto नाम से अपनी कंपनी बना दी। दो हफ्तों से भी कम वक्त बाद उन्होंने ऐल्फाबेट से बिना नोटिस के इस्तीफा दे दिया। वेमो ने आरोप लगाया है कि लेवनदाव्स्की को जब गूगल की तरफ से लाखों डॉलर्स का फाइनल मुआवजा मिल गया तो उसके तुरंत बाद Otto ने खुद के अधिग्रहण का ऐलान कर दिया। ऐल्फाबेट ने यह केस तब किया जब इसकी कार यूनिट से एकाएक बहुत से महत्वपूर्ण लोग जाने लगे। गौरतलब है कि कई सालों के काम के बाद आज तक कंपनी एक भी कमर्शल सर्विस लॉन्च नहीं कर पाई है। ऊबर ने एक बयान में कहा है, 'Otto और Uber के कर्मचारियों के खिलाफ लगाए गए आरोपों को हम गंभीरता से लेते हैं। मामले की पड़ताल की जाएगी।' लेवनदाव्स्की ने इस बारे में कोई टिप्पणी नहीं की है। पिछले साल उन्होंने फोर्ब्स से कहा था कि हमने गूगल IP से कुछ भी नहीं चुराया।
स्मार्टफोन बनाने वाली चीन की कंपनी Vivo ने Y55s नाम से नया स्मार्टफोन लॉन्च किया है। Vivo Y55s इस साल लॉन्च होने वाला कंपनी का दूसरा स्मार्टफोन है। यह पिछले साल लॉन्च हुए Vivo Y55L का अपग्रेडेड वर्जन है। जानें, क्या हैं इस नए फोन के फीचर्स और किस दाम पर लॉन्च किया गया है इसे: Vivo Y55s में 5.2 इंच HD IPS डिस्प्ले लगा है, जिसका रेजॉलूशन 720 x 1280 पिक्सल्स है। इसमें 2.5D कर्व्ड एज स्क्रीन भी लगी है। स्मार्टफोन में 1.4 GHz क्लॉक स्पीड वाला स्नैपड्रैगन 425 प्रोसेसर लगा है। रैम 3 जीबी है। गौरतलब है कि Vivo Y55L में स्नैपड्रैगन 430 प्रोसेसर के साथ 2 जीबी रैम दी गई है। Vivo Y55s ऐंड्रॉयड 6.0 मार्शमैलो पर आधारित कंपनी के फनटच OS 3.0 पर रन करता है। स्मार्टफोन की इंटरनल स्टोरेज 16 जीबी है और 256 जीबी तक का माइक्रोएसडी कार्ड लगाया जा सकता है। स्मार्टफोन का बैक कैमरा 13 मेगापिक्सल है और फ्रंट कैमरा 5 मेगापिक्सल है। इसमें 2730 mAh बैटरी लगी है। यह 4G स्मार्टफोन है। Vivo Y55s में एक खास फीचर यह है कि इसमें स्मार्ट स्क्रीन स्प्लिटर फीचर दिया गया है, जिससे यूजर्स एक ही वक्त दो दो ऐप इस्तेमाल करते हुए मल्टीटास्किंग कर सकते हैं। Vivo Y55s को 12,490 रुपये में लॉन्च किया गया है। यह क्राउन गोल्ड और स्पेस ग्रे कलर्स में उपलब्ध होगा। रविवार से इसकी बिक्री शुरू है।
लेनोवो ने अपना नया स्मार्टफोन Lenovo Phab 2 भारत में लॉन्च कर दिया है। 6.4 इंच के डिस्प्ले वाले इस फैबलट में 4050 mAh की बैटरी लगी है। जानें, क्या हैं लेनोवो फैब 2 के स्पेसिफिकेशंस और किस दाम पर लॉन्च किया गया है इसे: Lenovo Phab 2 में 6.4 इंच का HD डिस्प्ले है, जिसका रेजॉलूशन 720x1280 पिक्सल्स है। इसमें 1.3GHz क्वॉड-कोर मीडियाटेक MT8735 प्रोसेसर के साथ 3जीबी रैम लगी है। फैब 2 में 32 जीबी इंटरनल स्टोरेज दी गई है और 128 जीबी तक का कार्ड इसमें लगाया जा सकता है। इस स्मार्टफोन का बैक कैमरा 13 मेगापिक्सल और फ्रंट कैमरा 5 मेगापिक्सल है। बैक कैमरे के साथ LED फ्लैश भी दी गई है। लेनोवो का कहना है कि इसके कैमरा ऐप में ऑगमेंटेड रिऐलिटी इफेक्ट्स भी हैं। साथ ही इसमें नॉइज़ कैंसलेशन के लिए 3 माइक दिए गए हैं। लेनोवो फैब 2 ऐंड्रॉयड 6.0 मार्शमैलो पर रन करता है। यह ड्यूलसिम स्मार्टफोन 4G VoLTE, वाई-फाई, ब्लूटूथ और जीपीएस सपॉर्ट करता है। इसकी बैटरी 4050 mAh है और यह शैंपेन गोल्ड और गनमेटल ग्रे कलर्स में ही उपलब्ध होगा। लेनोवो फैब 2 की कीमत 11,999 रुपये रखी गई है। शुक्रवार से इसे फ्लिपकार्ट से खरीदा जा सकता है। गौरतलब है कि पिछले महीने कंपनी ने भारत में फैब 2 प्लस लॉन्च किया था, जिसकी कीमत 14,999 रुपये है।
नई दिल्ली बार्सिलोना में चल रहे इवेंट MWC 2017 के प्री-इवेंट में नोकिया ने रविवार को तीन ऐंड्रॉयड फोन लॉन्च किए। ये तीनों फोन हैं नोकिया 3, नोकिया 5 और नोकिया 6। इसके अलावा कंपनी ने बहुप्रतीक्षित और बेहद पॉप्युलर नोकिया 3310 को भी पूरे 17 साल बाद पेश किया। खासतौर पर भारतीयों के दिल के बेहद करीब इस फोन की लॉन्चिंग को देश-विदेश से हजारों लोगों ने फेसबुक लाइव के जरिए देखा। Nokia 3310 में होगा ये सब... नोकिया के मालिकाना हम अब HMD ग्लोबल नामक कंपनी के पास हैं। भारत में इन फोन्स को यूजर्स कुछ दिनों के बाद खरीद सकेंगे। नोकिया 3310 के अपडेटेड वर्शन में भी लोकप्रिय स्नेक गेम को भी रखा गया है। नोकिया यह स्नेक गेम फेसबुक मेसेंजर ऐप पर भी उपलब्ध कराएगा। इसके साथ ही इसमें पुरानी रिंगटोन भी बनी रहेगी ताकि लोग खुद को नोकिया के इस सबसे लो​कप्रिय फोन से खुद को कनेक्टेड महसूस करते रहें। नोकिया 3310 में सबसे खास बात यह होगी कि इसका स्टैंडबाय टाइम 1 महीने तक का होगा। नोकिया ने दुनियाभर में 12 करोड़ 60 लाख नोकिया 3310 हैंडसेट बेचे थे। इसी साल मिलेंगे बाजार में नोकिया 3310, 3, 5 और 6 इसी साल के दूसरे क्वॉर्टर से बाजार में बिक्री के लिए आ जाएंगे। नोकिया 3 ऐंड्रॉयड स्मार्टफोन की कीमत 9,800 रुपये रखी गई है। यह कंपनी का सबसे सस्ता ऐंड्रॉयड फोन होगा। नोकिया ने 3, 5 और 6 के लुक्स पर खास जोर दिया ​है और इनकी बॉडी मेटल की बनाई गई है। नोकिया 5 चार अलग-अलग रंगों में उपलब्ध होगा। ऐसा पहली बार हुआ है जबकि नोकिया ने ऐंड्रॉयड स्मार्टफोन लॉन्च किए हैं। नोकिया के तीनों स्मार्टफोन्स में लैमिनेटेड गोरिल्ला ग्लास दिया गया है और इसके साथ ही इन सभी में गूगल क्लाउड के जरिए अनलिमिटेड स्टोरेज भी मिलेगा। इसके साथ ही नोकिया के सभी स्मार्टफोन्स में गूगल असिस्टेंट फीचर भी दिया जाएगा।   नोकिया 5 के फीचर्स: स्क्रीन: 5.2-inch (720 x 1280) ओएस: ऐंड्रॉयड 7.0 नूगट प्रोसेसर: Qualcomm Snapdragon 430 RAM: 2GB स्टोरेज: 16 GB कैमरा: रियर 13MP, फ्रंट: 5MP भारत में अनुमानित कीमत: 15 हजार रुपये से कम नोकिया 6 के फीचर्स: स्क्रीन: 5.5 इंच फुल एचडी ओएस: ऐंड्रॉयड 7.0 नूगट प्रोसेसर: Qualcomm Snapdragon 430 बैटरी: 3,000 mAh RAM: 4GB स्टोरेज: 64GB कैमरा: रियर 16MP f/2.0, फ्रंट: 8MP f/2.0 आॅडियो: डॉल्बी एटम्स भारत में अनुमानित कीमत: 20 हजार रुपये से कम
स्पेन के बार्सिलोना में चल रहे टेक इवेंट 'मोबाइल वर्ल्ड कांग्रेस 2017' (MWC 2017) में लेनोवो के ब्रैंड मोटोरोला ने दो नए स्मार्टफोन्स लॉन्च किए हैं। ये स्मार्टफोन्स हैं Moto G5 और Moto G5 Plus, जिनका लंबे समय से इंतजार किया जा रहा था। इनकी कीमत को अफॉर्डेबल रेंज में ही रखते हुए कंपनी ने Moto G सीरीज के पिछले स्मार्टफोन्स की तुलना में स्पेसिफिकेशंस को और पावरफुल किया है। जानें, क्या हैं इनके फीचर्स और दाम क्या रखा गया है: Moto G5 और Moto G5 Plus में होमबटन पर ही फिंगरप्रिंट सेंसर लगे हैं। स्मार्टफोन में गूगल असिस्टेंट भी है। पहले यह फीचर गूगल के पिक्सल स्मार्टफोन्स में दिखा था। दोनों स्मार्टफोन्स में मोटोरोला वाले अपने कुछ फीचर्स हैं। ऐंड्रॉयड 7.0 नॉगट पर रन करने वाले ये स्मार्टफोन्स लूनर ग्रे और फाइन गोल्ड कवर वैरियंट्स में उपलब्ध होंगे। Moto G5 Moto G5 में 5 इंच का फुल HD डिस्प्ले लगा है, जिसका रेजलूशन 1080x1920 पिक्सल्स है। इसमें 1.4GHz स्नैपड्रैगन 430 प्रोसेसर लगा है। रैम और स्टोरेज के आधार पर इसके दो वैरियंट्स हैं 2GB RAM/16 GB स्टोरेज और 3GB RAM/ 32GB स्टोरेज। 128 जीबी तक माइक्रोएसडी कार्ड भी लगाया जा सकता है। मोटो G5 में 2800 mAh बैटरी लगी है जो फास्ट चार्जिंग सपॉर्ट करती है। बैटरी रिमूवेबल है। इसका बैक कैमरा 13 मेगापिक्सल और फ्रंट कैमरा 5 मेगापिक्सल है। Moto G5 Plus मोटोरोला G5 Plus की बात करें तो इसमें 5.2 इंच का फुल HD डिस्प्ले है, जिसका रेजलूशन 1080 x 1920 पिक्सल्स है। इसमें 2GHz का स्नैपड्रैगन 625 ऑक्टा-कोर प्रोसेसर लगा है। इसे अलग-अलग मार्केट्स में 2GB, 3GB और 4GB रैम के साथ उतारा जाएगा। इंटरनल स्टोरेज 32GB होगी या 64GB. 128 जीबी तक का माइक्रोएसडी कार्ड भी लगाया जा सकेगा। स्मार्टफोन में 12 मेगापिक्लल बैक कैमरा लगा है, जिसे कंपनी 'मोस्ट अडवांस्ड' करार दे रही है। फ्रंट कैमरा 5 मेगापिक्सल है। इसमें 3000 mAh बैटरी है, जिसे रिमूव नहीं किया जा सकता है। यह टर्बोपावर चार्जिंग से लैस है। कंपनी का कहना है कि 15 मिनट तक चार्ज करने पर 6 घंटों की बैटरी लाइफ मिल जाती है। कीमत Moto G5 की कीमत 199 यूरो (करीब 14 हजार रुपये) और Moto G5 Plus की कीमत 279 यूरो (19500 रुपये) से शुरू होगी। ये स्मार्टफोन्स मार्च से बिकना शुरू होंगे। अच्छी खबर यह है कि भारत में भी इसी दौरान इन्हें लॉन्च किया जाएगा।
MWC2017 से पहले LG ने मिड रेंज में अपना नया स्मार्टफोन X power2 लॉन्च किया है। स्मार्टफोन की खासियत है इसमें लगी बड़ी बैटरी। इस स्मार्टफोन को कंपनी ने हेवी यूजर्स और मल्टीटास्कर्स के लिए लॉन्च किया है। जानें, क्या हैं इसके स्पेसिफिकेशंस: LG X power2 में 5.5 इंच का HD In-cell टच डिस्प्ले लगा है, जिसका रेजॉलूशन 720x1280 पिक्सल्स है। इसमें 1.5 GHz ऑक्टा-कोर प्रोसेसर के साथ 2 GB रैम लगाई गई है। इंटरनल मेमरी 16 जीबी है और 2TB तक का माइक्रोएसडी कार्ड इसमें लगाया जा सकता है। स्मार्टफोन ऐंड्रॉयड 7.0 नॉगट पर रन करता है। इसमें 13 मेगापिक्सल का बैक कैमरा है, जिसके साथ LED फ्लैश दी गई है। फ्रंट कैमरा 5 मेगापिक्सल है और इसके साथ सॉफ्ट लाइट LED फ्लैश दी गई है। स्मार्टफोन की खासियत है इसमें लगी 4500 mAh बैटरी। कंपनी का दावा है कि इसे पूरे वीकेंड पर बिना चार्ज किए इस्तेमाल कर सकते हैं। कंपनी के मुताबिक इस फोन पर 15 घंटों तक लगातार विडियो प्ले किए जा सकते हैं, 14 घंटों तक नैविगेशन किया जा सकता है और 18 घंटों तक वेब सर्फिंग की जा सकती है। बैटरी फास्ट चार्जिंग भी सपॉर्ट करती है। कंपनी का कहना है कि एक घंटे में यह 50 पर्सेंट चार्ज हो जाती है। LG X power2 का वजन 164 ग्राम है और इसके डायमेंशंस 154.7x78.1x8.4mm हैं। कनेक्टिविटी की बात करें तो यह 4G LTE, वाई-पाई, ब्लूटूथ, यूएसबी 2.0 और OTG सपॉर्ट करता है। सबसे पहले इस स्मार्टफोन को लैटिन अमेरिका में मार्च में, फिर अमेरिका, एशिया और यूरोप में लॉन्च किया जाएगा। इसकी कीमत जगह के हिसाब से तय की जाएगी। यह ब्लैक टाइटन, शाइनी टाइटन, शाइनी गोल्ड और शाइनी ब्लू कलर्स में उपलब्ध होगा।
वोटिंग में धांधली रोकने, EVM को हैक प्रूफ बनाने और वोटर्स को वेरिफाइ करने के लिए वेलटेक डॉक्टर आर.आर. ऐंड डॉक्टर एस.आर. यूनिवर्सिटी के छात्र वायरलेस इलेक्ट्रॉनिक वोटिंग मशीन बना रहे हैं। वाई-फाई या ब्लूटूथ पर चलने वाली इस मशीन को डिपार्टमेंट ऑफ कंप्यूटर सायेंस ऐंड इंजिनियरिंग के छात्र के. गणेश और इलेक्ट्रॉनिक्स ऐंड इंस्ट्रूमेंटेशन इंजिनियरिंग की छात्रा पी. शिवप्रिया डिवेलप कर रहे हैं। इस मशीन की खास बात यह है कि इसे वोटर्स के आधार कार्ड के जरिए ऑपरेट किया जा सकता है। मशीन में एक बारकोड स्कैनर लगा है, जहां पर वोटर को अपना आधार कार्ड लगाना होगा। यह UIDAI नंबर को पढ़कर उसे ऑथेंटिकेट कर लेता है। गणेश कहते हैं, 'वोटर आईडी कार्ड्स से छेड़छाड़ की जाती रही है, मगर इस सिस्टम से धोखाधड़ी पर लगाम लगाई जा सकेगी।' बारकोड्स के अलावा फिंगर इंप्रेशंस स्कैन करके भी वेरिफिकेशन की जा सकती है। स्टूडेंट्स का इरादा है कि सरकार से संपर्क करके अपने प्रॉजेक्ट के बारे में बताया जाए और अप्रूवल लेकर इसे सेंट्रलाइज्ड आधार सिस्टम से लिंक किया जा सके। सर्वर से जोड़ने के लिए इसमें खास चिपसेट और प्रोग्राम को इस्तेमला किया गया है। सर्वर में वोटर का आधार कोड, आइरिस का पैटर्न डेटा और फिंगर इंप्रेशंस होंगे, जिन्हें WLAN के जरिए वेरिफाई किया जा सकता है। इस मशीन का बनाने का इरादा अभी के वायर्ड सिस्टम से मुक्ति पाना है मगर पोलिंग बूथों में वायरलेस कनेक्टिविटी होना एक बड़ी बाधा हो सकती है। इस चीज़ को समझते हुए टीम ब्लूटूथ मॉड्यूल पर भी काम कर रही है, जिससे वाई-फाई पर निर्भरता कम की जा सके।
संचिता उपाध्याय जोशी लूमिया 640 ड्यूल सिम माइक्रोसॉफ्ट के लेटेस्ट फोन्स में से है। यह लूमिया 635 का सक्सेसर फोन है। यह फोन विंडोज़ 8.1 पर ऑपरेट करता है। आइए देखते हैं इस हैंडसेट में कितना दम है: डिजाइन फोन पर से नोकिया की ब्रैंडिंग हट गई है और माइक्रोसॉफ्ट की लग गई है। लेकिन इससे लूमिया फोन्स की डिजाइन लैंग्वेज पर कोई फर्क नहीं पड़ा है। लूमिया 640 राउंडेड एज वाला स्मार्टफोन है। इसे पकड़ने पर लगता है कि यह काफी हल्का फोन है। लेकिन ऐसा है नहीं। इसका वजन 145 ग्राम है और यह 5 इंची स्क्रीन वाले कई दूसरे फोन्स के मुकाबले कहीं ज्यादा भारी है। अपने वेट डिस्ट्रिब्यूशन के चलते यह फोन हल्का-फुल्का लगता है। फिजिकल डायमेंशन्स की बात करें तो यह फोन काफी बड़ा भी है। इसके डायमेंशन्स 141.3x72.2x8.8 mm हैं। फ्रंट में बेजल काफी बड़े हैं लेकिन कर्व्ड बैक के चलते इसे पकड़ने में उतनी मुश्किल नहीं होती। फ्रंट में 5 इंच का क्लियरब्लैक डिस्प्ले है जिसके ऊपर बीच में ईयरपीस लगा है। ईयरपीस की बाईं तरफ सेंसर्स और फ्रंट कैमरा हैं। डिस्प्ले के नीचे माइक्रोफोन है। इस फोन में कपैसिटिव कीज़ नहीं हैं बल्कि ऑनस्क्रीन नेविगेशन कीज़ हैं। ऊपर की तरफ माइक्रो USB पोर्ट और 3.5 mm ऑडियो जैक है। फोन के दाईं तरफ वॉल्यूम रॉकर बटन्स और पावर की हैं जिनका रेस्पॉन्स काफी अच्छा है। बैक पर 8 मेगापिक्सल प्राइमरी कैमरा है जिसके साथ में LED फ्लैश भी दिया गया है। सेंटर में माइक्रोसॉफ्ट की ब्रैंडिंग है और दाईं तरफ नीचे लाउडस्पीकर दिया गया है। हमें रिव्यू के लिए इसका ब्लैक मैट फिनिश वाला वेरियंट मिला। इसकी ग्रिप काफी अच्छी थी और बैक पर अंगुलियों के निशान भी नजर नहीं आ रहे थे। बैक कवर और बैटरी रिमूवेबल हैं। बैटरी कवर के नीचे ड्यूल माइक्रो सिम कार्ड स्लॉट्स और माइक्रोएसडी कार्ड स्लॉट हैं। डिस्प्ले लूमिया 640 में 5 इंची आईपीएस LCD पैनल है जिसमें क्लियर ब्लैक डिस्प्ले टेक्नॉलजी का इस्तेमाल किया गया है। इसका रिजॉल्यूशन 1280x720 पिक्सल है और इसपर गोरिल्ला ग्लास 3 प्रोटेक्शन दिया गया है। फिंगर प्रिंट्स डिस्प्ले पर आसानी से दिख जाते हैं। डिस्प्ले की ब्राइटनेस अच्छी खासी है, हमें अलग से ब्राइटनेस बढ़ाने की ज़रूरत नहीं पड़ी। डिवाइस के व्यूइंग ऐंगल्स भी अच्छे हैं। बाहर जाने पर भी फोन का कंट्रास्ट लेवल काफी अच्छा दिखता है लेकिन ब्राइटनेस बढ़ाने की जरूरत पड़ती है। आप चाहें तो इसे ऑटो मोड पर सेट कर सकते हैं। फोन खुद आपके लिए यह कर के देगा। धूप में स्क्रीन काली नहीं पड़ती। 720 पिक्सल के डिस्प्ले के बावजूद कॉन्टेंट काफी शार्प और क्रिस्प दिखाई दिया। रिजॉल्यूशन भी इस रेंज के फोन्स के हिसाब से अच्छा है। फोन डबल टैप करने पर आसानी से खुल जाता है। आप इसके ब्राइटनेस लेवल्स को लो, मीडियम और हाई पर सेट कर सकते हैं। कॉल क्वॉलिटी, मेसेजिंग और कनेक्टिविटी फोन का डायलर इस्तेमाल करने में काफी आसान है। दूसरे लूमिया फोन्स की तरह लूमिया 640 की कॉल क्वॉलिटी भी काफी अच्छी है। ईयरपीस लाउड और क्लियर है और शोर में भी दूसरी तरफ की आवाजें सुनने में दिक्कत नहीं होती। नॉइज कैंसलिंग फीचर भी अच्छा काम करता है और दूसरी तरफ आपकी आवाज भी साफ सुनाई देती है। फोन दो माइक्रोसिम को सपोर्ट करता है लेकिन दोनों में से किसी पर भी LTE सपोर्ट नहीं है। फोन पर टाइप करने में भी खास परेशानी नहीं होती। कीबोर्ड ले आउट काफी कम्फर्टेबल है और बड़े हाथों वाले लोग भी इसपर आसानी से टाइप कर सकते हैं। इस फोन में 8 जीबी इंटरनल मेमरी है जिसे 128 जीबी तक एक्सपैंड किया जा सकता है। हालांकि डिवाइस का परफॉर्मेंस देखकर कहा नहीं जा सकता कि यह इतनी बड़ी कपैसिटी के कार्ड्स को हैंडल कर पाएगी या नहीं। हां, नॉर्मल 16 जीबी का कार्ड इस फोन में बेहतरीन चलता है। इंटरनल मेमरी में से भी 7.28 जीबी फ्री स्पेस यूजर के लिए अवेलेबल रहता है। सॉफ्टवेयर और परफॉर्मेंस इस फोन में लूमिया डेनिम यानी विंडोज फोन 8.1 ऑपरेटिंग सिस्टम है और आगे जाकर इसमें विंडोज 10 अपग्रेड भी दिया जाएगा। इस फोन में स्नैपड्रैगन 400 प्रोसेसर और 1 जीबी रैम है। रिव्यू के दौरान फोन एक बार भी हैंग नहीं हुआ और न ही इसे रीबूट करने की जरूरत पड़ी। नेविगेशन भी काफी स्मूथ रहा। मल्टि-टास्किंग में कोई दिक्कत दिखाई नहीं दी। हमने कई सारे ऐप्स एकसाथ चलाकर देखे, पर कोई क्रैश नहीं हुई। हां, ऐप्स के बीच में स्विच करने पर फोन थोड़ा स्लो रहा। विंडोज 8.1 में नोटिफिकेशन ड्रॉर आना काफी अच्छा रहा। क्विक टॉगल्स कस्टमइज किये जा सकते हैं और अख बार में आप सिर्फ 4 क्विक टॉगल्स का इस्तेमाल कर सकते हैं। यहां सेटिंग्स के लिए एक शॉर्टकट भी है। ग्लांस स्क्रीन काफी साफ-सुथरी है और फोन स्टैंडबाई पर जाने पर टाइम और नोटिफिकेशन डिस्प्ले है। यह 30 सेकंड्स तक रहती है। आप अपने हिसाब से इसे कस्टमाइज कर सकते हैं। इसे सारा वक्त ऑन रखने से बैटरी पर कोई खास फर्क नहीं पड़ता। कैमरा लूमिया 640 में 8 मेगापिक्सल ऑटोफोकस कैमरा और LED फ्लैश है। अच्छी रोशनी में कैमरा काफी अच्छी तस्वीरें लेता है। इसकी डीटेलिंग काफी अच्छी है। प्रोसेसिंग और डायनैमिक रेंज बेहतरीन है। कम रोशनी में कैमरे की परफॉर्मेंस खास नहीं है। लो लाइट में ली गई फोटोज में काफी नॉइज़ दिखती है और शटर टाइम काफी लंबा है जिससे फोटोज ब्लर आत हैं। कैमरा इंटरफेस दूसरे लूमिया फोन्स जैसा ही है। लूमिया का सेल्फी और रीफोकस ऐप्स काफी काम के हैं। आप ऐप स्टोर से कई दूसरे ऐप्स भी ले सकते हैं। फ्रंट कैमरा निराश करता है और फोटोज काफी नॉइजी आती हैं। विडियो रिकॉर्डिंग में भी कुछ खास नहीं है। यह सामान्य ही है। म्यूजिक और ऑडियो अपने रेंज के हिसाब से लूमिया 640 की ऑडियो क्वॉलिटी काफी अच्छी है। ईयरफोन्स और हेडफोन्स की ऑडियो क्वॉलिटी भी अच्छी है, हालांकि जिन्हें इन-ईयर ईयरफोन्स की आदत है उन्हें इसके पैकेज में आए ईयरफोन्स से थोड़ी दिक्कत होगी। फोन के साथ दिये जा रहे ईयरफोन्स कुछ खास नहीं हैं। स्पीकर की लोकेशन के चलते फ्लैट स्क्रीन पर फोन रखते ही ऑडियो मफल होने लगता है। बैटरी लाइफ लूमिया 640 में 2500mah रिमूवेबल बैटरी है। फोन की बैटरी लाइफ काफी अच्छी है और हेवी यूज के बावजूद फोन पूरा दिन चल जाता है। नतीजा लूमिया 640 एक बेहतरीन परफॉर्मर है। इसके स्क्रीन, ऑडियो, बिल्ड और कॉसल क्वॉलिटी काफी अच्छे हैं। ड्यूल सिम और मेमरी एक्सपैंशन स्लॉट काफी अच्छे हैं। लेकिन परफॉर्मेंस में यह मात खा ता है। उम्मीद है कि विंडोज 10 आने के बाद स्थिति सुधर जाएगी। दूसरे OS पर काम करने वाले फोन्स से कम्पेयर करें, तो आप दूसरे ऑप्शन्स देख सकते हैं। लेकिन अगर आपको विंडोज फोन ही लेना है, तो यह बढ़िया ऑप्शन है। खूबियां अच्छी बिल्ड क्वॉलिटी बढ़िया स्क्रीन कमियां ढीली परफॉर्मेंस औसत कैमरा
नई दिल्ली Cat फोन्स ने Cat S60 नाम से नया फ्लैगशिप स्मार्टफोन लॉन्च किया है। इस स्मार्टफोन की खासियत है इसमें लगा थर्मल कैमरा। इसकी मदद से यूजर्स बिल्कुल अंधेरे में देख सकते हैं, खिड़कियों के पास उन जगहों की पहचान कर सकते हैं जहां से हीट लॉस हो रहा हो और नमी का भी पता लगा सकते हैं। बुलिट ग्रुप 'कैटरपिलर इंक' के लाइसेंस के तहत मजबूत फोन डिजाइन और मैन्युफैक्चर करके उन्हें Cat फोन्स के नाम से बेचता है। इस स्मार्टफोन की कीमत 64,999 रुपये रखी गई है। यह 17 मार्च से देशभर में मल्टी-ब्रैंड आउटलेट्स और ऐमजॉन से खरीदा जा सकता है। Cat S60 में SOS बटन भी दिया गया है जिससे इमर्जेंसी के दौरान कुछ कॉन्टैक्ट्स को मेसेज चला जाता है। इसे डस्टप्रूफ, शॉकप्रूफ और वॉटरप्रूफ होने के लिए IP68 रेटिंग मिली है। इस स्मार्टफोन में 4.7 इंच का HD डिस्प्ले लगा है। क्वॉलकॉम स्नैपड्रैगन 617 प्रोसेसर के साथ इसमें 4 जीबी रैम लगाई गई है। यह ऐंड्रॉयड 6.0 मार्शमैलो पर रन करता है। स्मार्टफोन में थर्मल कैमरे के अलावा 13 मेगापिक्सल बैक कैमरा लगा है, जिसके साथ ड्यूल फ्लैश दी गई है। फ्रंट कैमरा 5 मेगापिक्सल है। इसमें 3800 mAh बैटरी लगाई गई है। इंग्लिश में पढ़ें: Cat phones launches Cat S60 with integrated thermal camera at Rs 64,999
नई दिल्ली चीन की स्मार्टफोन कंपनी कूलपैड ने भारत में अपने स्मार्टफोन Cool 1 पर डिस्काउंट दे रही है। पिछले साल दिसंबर में इस स्मार्टफोन को 13,999 रुपये के प्राइस टैग के साथ लॉन्च किया गया था, मगर अब यह 1000 रुपये की छूट के साथ 12,999 रुपये में बिक रहा है है। रिव्यू: जानें, कैसा है Coolpad Cool 1 कूल 1 को पिछले साल अगस्त में चीन में लॉन्च किया गया था। LeEco के साथ मिलकर बनाया गया Coolpad का यह पहला स्मार्टफोन है। कंपनी का कहना है कि यह डिस्काउंट थोड़े वक्त के लिए ही दिया जा रहा है। गौरतलब है कि यह स्मार्टफोन सिर्फ ऐमजॉन इंडिया पर बिक रहा है। स्पेसिफिकेशंस की बात करें तो Cool1 में 5.5 इंच का फुल HD डिस्प्ले लगा है, जिसका रेजलूशन 1080 x 1920 पिक्सल है। इसमें ऑक्टा-कोर क्वॉलकॉम स्नैपड्रैगन 625 प्रोसेसर के साथ 4 जीबी रैम लगाई गई है। स्मार्टफोन 32 और 64 जीबी के दो वेरियंट्स में उपलब्ध है। इसमें मेमरी बढ़ाने का कोई ऑप्शन नहीं है। ऐंड्रॉयड 6.0 मार्शमैलो पर आधारित LeECO की EUI लेयर पर रन करने वाले इस स्मार्टफोन में दो सिम डाले जा सकते हैं। इसके बैक में ड्यूल कैमरा सेटअप, जिसमें 13 मेगापिक्सल के दो कैमरे लगे हैं। साथ में ड्यूल टोन LED फ्लैश भी दी गई है। फ्रंट कैमरा 8 मेगापिक्सल है। इसे कंपनी ने गोल्ड और सिल्वर कलर्स में उतारा है। कनेक्टिविटी की बात करें तो यह 4G LTE, 3G, वाई-फाई, ब्लूटूथ, जीपीएस और यूएसबी टाइप-सी सपॉर्ट करता है। इसमें फास्ट चार्जिंग सपॉर्ट वाली 4,060mAh बैटरी लगी है। इंग्लिश में पढ़ें: Coolpad Cool1 smartphone available at Rs 1,000 discount
नई दिल्ली देश की बड़ी हैंडसेट कंपनियों में शामिल माइक्रोमैक्स इंफॉर्मेटिक्स 4G VoLTE कॉल्स को सपोर्ट करने वाले सस्ते फीचर फोन पर दांव लगा रही है। पिछले कुछ समय से माइक्रोमैक्स को चीन की हैंडसेट कंपनियों से कड़ी टक्कर मिल रही है। 4G VoLTE फीचर्स अभी तक केवल स्मार्टफोन्स में ही अवेलेबल हैं और माइक्रोमैक्स को रिलायंस जियो इन्फोकॉम के फ्री वॉयस ऑफर से इन फोन की डिमांड बढ़ने की उम्मीद है। माइक्रोमैक्स हाल तक देश की दूसरी सबसे बड़ी हैंडसेट कंपनी थी, लेकिन अब यह कुल रैंकिंग में फिसलकर पांचवें स्थान पर आ गई है। स्मार्टफोन कैटेगरी में यह टॉप पांच कंपनियों से बाहर हो गई है। माइक्रोमैक्स फीचर फोन की कीमत 2,500 रुपये से कम रखने पर विचार कर रही है। यह 50 डॉलर (लगभग 3,300 रुपये) में एक 4G VoLTE स्मार्टफोन भी लॉन्च करेगी। इस डिवेलपमेंट की जानकारी रखने वाले व्यक्तियों ने बताया कि कंपनी इन फोनों का नाम भारत 1 और भारत 2 रख सकती है। एक व्यक्ति ने कहा कि VoLTE फीचर फोन के लिए ऑपरेटर्स के साथ टाई-अप किया जा सकता है। डिजिटल पेमेंट्स को सक्षम बनाने के लिए इसका ट्रांससर्व और Mवीजा के साथ बैक-एंड टाई-अप भी हो सकता है। एक अन्य व्यक्ति ने बताया कि इसके लिए सभी बड़े ऑपरेटर्स के साथ बातचीत चल रही है, लेकिन अभी तक फुल VoLTE नेटवर्क चलाने वाली जियो अकेली ऑपरेटर है। अन्य टेलीकॉम कंपनियां अभी इसके लिए ट्रायल ही कर रही हैं। माइक्रोमैक्स ने पिछले वर्ष बहुत कम मॉडल लॉन्च किए थे और चाइनीज हैंडसेट कंपनियों से मिल रही कड़ी चुनौती को देखते हुए कंपनी ने ऑपरेशंस, सप्लाई चेन और मैन्युफैक्चरिंग को बेहतर बनाने पर जोर दिया था। हालांकि, देश में अधिक संख्या में बिकने वाले सस्ते फोन के सेगमेंट में उतरने से इसे दोबारा से टॉप तीन हैंडसेट कंपनियों में शामिल होने में मदद मिल सकती है। इस बारे में माइक्रोमैक्स ने कोई टिप्पणी करने से इनकार कर दिया, जबकि जियो ने ईमेल से भेजे गए प्रश्नों का कोई जवाब नहीं दिया। रिलायंस डिजिटल इसी तरह के डिवाइसेज 999-1,500 रुपये की रेंज में अगले महीने तक मार्केट में लॉन्च करने की योजना बना रही है। रिलायंस डिजिटल की मालिक भी जियो की पैरेंट कंपनी रिलायंस इंडस्ट्रीज है। देश में पिछले वर्ष स्मार्टफोन की सेल्स पांच पर्सेंट बढ़कर 10.9 लाख यूनिट्स की रही। सेल्स में यह बढ़ोतरी इससे पिछले वर्षों के मुकाबले कम है। 17 अरब डॉलर के कुल फोन मार्केट में फीचर फोन्स की हिस्सेदारी 2 अरब डॉलर और स्मार्टफोन्स की 15 अरब डॉलर की है। लो-कॉस्ट स्मार्टफोन्स में फिंगरप्रिंट और आइरिस-स्कैनिंग की क्षमताएं जोड़ने से सरकार के डिजिटल पेमेंट्स प्रोग्राम को लागू करने में आसानी होगी। हालांकि, इन फीचर्स को पेश करने से डिवाइस की कॉस्ट भी बढ़ सकती है।
स्मार्टफोन बनाने वाली चीनी कंपनी वीवो भारत में नया हैंडसेट Y53 लॉन्च करने की तैयारी में है। मुंबई बेस्ड रीटेलर महेश टेलिकॉम के मुताबिक इस स्मार्टफोन को कंपनी 9,990 रुपये में लॉन्च करेगी। यह क्राउन गोल्ड और स्पेस ग्रे कलर ऑप्शंस में उपलब्ध होगा। स्पेसिफिकेशंस के मामले में Y53 में 5 इंच का qHD डिस्प्ले लगा है, जिसका रेजलूशन 540x960 पिक्सल है। इसमें 1.4 GHz के क्वॉड-कोर स्नैपड्रैगन 425 प्रोसेसर के साथ 2 जीबी रैम लगी है। इंटरनल मेमरी 16 जीबी है और 256 जीबी तक का माइक्रोएसडी कार्ड इसमें लगाया जा सकता है। ऐंड्रॉयड 6.0 मार्शमैलो पर रन करने वाले इस स्मार्टफोन में 8 मेगापिक्सल बैक कैमरा है, जिसके साथ LED फ्लैश लगी है। फ्रंट कैमरा 5 मेगापिक्सल है। 2500 mAh बैटरी वाला यह स्मार्टफोन 4G VoLTE, 3G, वाई-फाई, ब्लूटूथ और GPS सपॉर्ट करता है। इंग्लिश में पढ़ें: Vivo Y53 smartphone to launch in India soon at Rs 9,990
नई दिल्ली माइक्रोमैक्स ने Canvas Mega 2 Plus Q426+ नाम से नया स्मार्टफोन लॉन्च किया है। यह पिछले साल लॉन्च हुए कैनवस मेगा 2 का अगला वेरियंट है। जानें, क्या हैं इसके फीचर्स और किस दाम पर लॉन्च किया गया है इसे: स्पेसिफिकेशंस की बात करें तो Micromax Canvas Mega 2 Plus Q426+ में 6 इंच का qHD डिस्प्ले लगा है, जिसका रेजलूशन 540 x 960 पिक्सल्स है। ऐंड्रॉयड 6.0 मार्शमैलो पर रन करने वाले इस स्मार्टफोन में 1.3GHz का क्वॉड-कोर प्रोसेसर लगा है। स्मार्टफोन की रैम 2 जीबी है और इंटरनल मेमरी 16 जीबी। माइक्रोएसडी कार्ड भी इसमें लगाया जा सकता है। बैक कैमरा 8 मेगापिक्सल है, जिसके साथ LED फ्लैश दी गई है। फ्रंट कैमरा 5 मेगापिक्सल है। स्मार्टफोन की बैटरी 3000 mAh है। यह 4G VoLTE, 3G, वाई-फाई, ब्लूटूथ और जीपीएस सपॉर्ट करता है। कंपनी ने Canvas Mega 2 Plus Q426+ को 7,499 रुपये के प्राइस टैग के साथ लॉन्च किया है। यह सभी प्रमुख रीटेल स्टोर्स पर काले रंग के ऑप्शन में उपलब्ध होगा।
रवि शर्मा नई दिल्ली।। नेक्सस 4 गूगल की नेक्सस डिवाइसेज़ का स्मार्टफोन है, जिसका हार्डवेयर LG बनाती है। यह बात बहुत आम है कि नेक्सस 4 में टॉप हार्डवेयर का इस्तेमाल किया गया है (कम से कम उस वक्त के मुकाबले जरूर, जब यह लॉन्च किया गया था) और इसकी कीमत बाकी कंपनियों के फोन्स की तुलना में कम है। हमने इस बात की जांच की कि यह कितना अच्छा है और क्या यह अपनी कीमत के सेग्मेंट वाले सैमसंग गैलक्सी एस3, एचटीसी वन एक्स आदि के मुकाबले बेहतर ऑप्शन है। हार्डवेयर: गूगल नेक्सस 4 और एलजी ऑप्टिमस जी के कई हार्डवेयर एक जैसे हैं। इसमें आपको 1280x768p और 318पीपीआई पिक्सल डेंसिटी वाली 4.7 इंच ट्रू एचडी प्लस आईपीएस स्क्रीन मिलेगी। रिव्यू के लिए हमें मिला नेक्सस 4 लेटेस्ट ऐंड्रॉयड वर्जन 4.2 (जेली बीन) पर चल रहा था। इसमें 1.5 गीगाहर्त्ज क्वॉड-कोर प्रोसेसर, 2 जीबी रैम और 16 जीबी स्टोरेज मेमरी है। 8 जीबी वाला फोन भारत में लॉन्च नहीं किया गया है। फोन में पीछे की तरफ एलईडी फ्लैश के साथ 8 मेगापिक्सल कैमरा है। 1.3 मेगापिक्सल का फ्रंट कैमरा भी है। हालांकि भारत में आए एलजी ऑप्टिमस जी में पीछे की तरफ 13 मेगापिक्सल कैमरा है। डिजाइन: इसमें कर्व्ड एज्स है और फ्रंट में कोई हार्डवेयर बटन नहीं है। स्क्रीन बहुत रिफ्लेक्टिव है और ग्लास बैक पर फिंगरप्रिंट बहुत पड़ते हैं। फ्रंट के साथ बैक पर स्क्रैचगार्ड लगाना बेहतर होगा। एलजी ऑप्टिमस जी की तरह ग्लास बैक पैनल पर 3डी पैटर्न है, जो लाइट पड़ने पर चमकने लगता है। डिस्प्ले के बाहर एक पतली क्रोम स्ट्रिप है, जैसा कि पहले कई फोन्स में देखा जा चुका है। फोन के दाईं तरफ पावर/लॉक बटन है। वॉल्यूम का बटन बाईं तरफ है। ईयरफोन जैक फोन के ऊपर और यूएसबी पोर्ट फोन के नीचे की तरफ दिया गया है। 2100mAh की बैटरी नॉन-रिमूवेबल है। फोन में मेमरी कार्ड स्लॉट नहीं है। सिम-कार्ड स्लॉट बाईं तरफ है और यह बगल में लगा छोटा बटन दबाने पर खुलता है। इसके लिए ऑप्टिम जी की तरह बॉक्स में एक छोटी 'की' भी दी गई है। सॉफ्टवेयर: गूगल नेक्सस 4 ऐंड्रॉयड 4.2 पर चलता है। इसमें कोई ऐप्स नहीं जोड़ा गया है, यह प्योर ऐंड्रॉयड पर चलता है। हम यह देखना चाहते थे कि क्या इस फोन पर ऐंड्रॉयड का लेटेस्ट वर्जन आएगा और हमें खुशी है कि गूगल ने निराश नहीं किया। एक छोटे अपडेट के जरिए सॉफ्टवेयर में नई फंक्शनैलिटीज़ आ जाती हैं। लॉक-स्क्रीन से ही आपको बदलाव दिखाई देंगे। लॉक-स्क्रीन पर जब आप बाईं तरफ स्वाइप करेंगे (लॉक आइकन को ड्रैग नहीं करना होता है, बल्कि डिस्प्ले पर किसी भी पॉइंट से स्वाइप करिए ) तो कैमरा ऐप ओपन हो जाएगा। इसी तरह दाईं तरफ स्वाइप करने पर मेल्स, कैलेंडर, घड़ी, गूगल प्लस पोस्ट, टेक्स्ट मेसेज आदि दिखाई देंगे। लॉक स्क्रीन पर आप जो भी चीज देखना चाहें, अपने हिसाब से सेट कर सकते हैं। एक नया फीचर ड्रैग-ऐप-टु-डिलीट है, इसमें ऐप को डिलीट करने के लिए मेन्यू में ऐप को देर तक दबाकर उसे ऊपर की तरफ ड्रैग करना होता है। किसी ऐप को डिलीट करने के लिए कोई और ऐप खोलने के बजाय हमें यह तरीका काफी आसान लगा। लेटेस्ट ऐंड्रॉयड में गूगल नाउ पहले से बेहतर दिखता है। यह हमें कुछ पूछने से पहले ही ज्यादा ऐक्यूरेट डेटा देता है। ऐंड्रॉयड 4.2 ऑपरेटिंग सिस्टम में जो हमें सबसे ज्यादा ऑफलाइन वॉइस टाइपिंग फीचर भाया। गूगल अपने मोबाइल ऑपरेटिंग सिस्टम में कुछ बार वॉइस टाइपिंग जोड़ चुका है, लेकिन ऑफलाइन वॉइस टाइपिंग नई चीज है। इस फीचर का इस्तेमाल करने के लिए हमेशा इंटरनेट कनेक्टिविटी की जरूरत नहीं है। एसएमएस और ईमेल आदि भेजने के लिए बस कीबोर्ड पर बने माइक आइकन पर क्लिक करिए और जब कहा जाए, तब बोलना शुरू कर दीजिए। जब हमने इसे अच्छे वाई-फाई नेटवर्क पर इस्तेमाल किया, तो इसने परफेक्ट रिजल्ट दिया। लेकिन ऑफलाइन इस्तेमाल करने पर यह बहुत ठीक नहीं लगा। फिर भी वॉइस-टु-टेक्स्ट इंटरप्रटेशन इतना बुरा नहीं था और नए फीचर के तौर पर इसे अक्सेप्ट किया जा सकता है। कुल मिलाकर फोन बहुत ज्यादा स्मूद लगा और इसमें कुछ ही गूगल ऐप्स जैसे क्रोम ब्राउजर, करंट्स, मैप्स, मेसेंजर, प्ले बुक्स और यूट्यूब आदि हैं। कैमरा और रेडियो: नेक्सस 4 में पीछे की तरफ एलईडी फ्लैश के साथ 8 मेगापिक्सल कैमरा है। यह कैमरा अपने फोन सेग्मेंट में सबसे अच्छा नहीं है और सैमसंग गैलक्सी एस3 से यह हर मामले में पीछे दिखता है। हालांकि कलर अच्छे आते हैं लेकिन हमारी जरूरत के मुताबिक इमेज थोड़ी ग्रेनी आती है। वैसे यह इतना भी नहीं है कि आप फोटो सोशल साइट्स पर अपलोड न करना चाहें। गैलक्सी एस3 और आईफोन 4एस के मुकाबले इसकी इमेज में कंट्रास्ट थोड़ा कम है और डिटेल्स बहुत ज्यादा कम। कम रोशनी में ली गई फोटोज़ बहुत अच्छी नहीं हैं। एलईडी फ्लैश पावरफुल है लेकिन कम रोशनी में यह भी बहुत मददगार साबित नहीं होता। हालांकि फोटो क्वॉलिटी बहुत अच्छी नहीं है, लेकिन कैमरा यूज़र इंटरफेस और फीचर्स अच्छे हैं। नया कैमरा ऐप इंटरफेस आपको सर्कल देता है, जिसे देर तक दबाने पर ऑप्शंस मिलते हैं। आप सीन, जियोटैग, पिक्चर साइज, फ्लैश सेटिंग अजस्ट कर सकते हैं और फ्रंट/रियर कैमरा मोड चेंज कर सकते हैं। फोन एचडीआर इमेज भी कैप्चर करता है, इसके जरिए आप किसी भी फोटो में कंट्रास्ट्रिंग कलर्स ज्यादा ऐक्यूरेट आते हैं। पैनोरामा फीचर्स ऐंड्रॉयड 4.0 से ही है। हमें इसमें फोटोस्फीयर नाम की अच्छी फंक्शनैलिटी मिली। इसमें आप पैनोरामा फोटो केवल एक डायरेक्शन में ही नहीं - बल्कि ऊपर, नीचे, दाएं, बाएं - हर तरफ ले सकते हैं। फाइनल इमेज कुछ बार बहुत ठीक नहीं मिली लेकिन जैसे ही हम इसे अच्छे से इस्तेमाल करना सीख गए, रिजल्ट अच्छे मिलने लगे। फोन की ऑडियो परफॉर्मेंस ठीक-ठाक है। गाने क्लियर सुनाई दे रहे थे लेकिन आप फोन के स्पीकर पर बास के साथ म्यूज़िक का मजा नहीं ले सकते। परफॉर्मेंस: ऐंड्रॉयड 4.2 पर चलने वाला गूगल नेक्सस 4 बहुत स्मूद चलता है और एक बार भी हैंग होने की दिक्कत नहीं आई, न ही विडियो में फ्रेम ड्रॉप हुए। चूंकि फोन के सॉफ्टवेयर के बारे में हम ऊपर बता चुके हैं, तो यहां हार्डवेयर के बारे में बताते हैं। आईपीएस डिस्प्ले में वाइड व्यूइंग ऐंगल्स मिलते हैं, लेकिन सूरज की रोशनी में स्क्रीन पर कुछ पढ़ पाना बहुत मुश्किल है। हमें ब्राइटनेस को हर वक्त 30% पर रखने की जरूरत पड़ी क्योंकि इसे और नीचे करने पर टेक्स्ट पढ़ पाना लगभग असंभव हो जाता है। प्रोसेसर को टेस्ट करने और कॉम्पिटिटिव फोन्स के मुकाबले जांचने के लिए हमने Antutu बेंचमार्क टेस्ट किया। इस टेस्ट में डिवाइस को प्रोसेसर, स्टोरेज, डिस्प्ले आदि के आधार पर रेट किया जाता है। हमारे टेस्ट में नेक्सस 4 ने 17254 का ऐवरेज स्कोर किया, यह गैलक्सी एस3 के स्कोर से थोड़ा ज्यादा है। नेक्सस 4 भारत में 16 जीबी स्टोरेज के साथ आया है, जिसमें से यूज़र को केवल 13 जीबी स्पेस मिलता है। कई लोगों को माइक्रो-एसडी कार्ड की कमी ज्यादा खल सकती है, हालांकि 13 जीबी स्पेस ज्यादातर काम के लिए पर्याप्त है। इस्तेमाल के लिए 1.4 जीबी रैम (2 जीबी में से) मिलने की वजह से हैंग होने की दिक्कत नहीं आती। बैटरी परफॉर्मेंस बढ़िया है। एक बार चार्ज करने पर यह करीब 15 घंटे तक चलती है। कॉम्पिटिशन: भारत में गूगल नेक्सस 4 के कई स्ट्रॉन्ग कॉम्पिटिटर्स हैं, जैसे सैमसंग गैलक्सी एस3, एलजी ऑप्टिमस जी, एचटीसी वन एक्स प्लस। परफॉर्मेंस के मामले में नेक्सस 4 के सबसे ज्यादा करीब एलजी का फोन लगा। हालांकि इसके लिए गैलक्सी एस3 की पॉप्युलैरिटी से पार पाना भी बड़ी चुनौती है। नेक्सस 4 के लिए कम कीमत बड़ा प्लस पॉइंट हैं। अपने कॉम्पिटिटर्स (गैलक्सी एस3 और वन एक्स प्लस) से यह करीब 3 हजार रुपए सस्ता है। ऑप्टिमस जी को छोड़कर बाकी की तुलना में इसमें ज्यादा रैम है और पावरफुल प्रोसेसर लगा है। हम पहले ही बता चुके हैं कि बेंचमार्क टेस्ट में नेक्सस 4 की परफॉर्मेंस गैलक्सी एस3 से बढ़िया थी और यही बात इसके बाकी कॉम्पिटिटर्स के साथ भी कही जा सकती है। थोड़ा कमजोर कैमरा गूगल नेक्सस 4 की एकमात्र कमी है। लेकिन यह कहा जा सकता है कि गूगल नेक्सस 4 ज्यादातर मामलों में (ब्रैंड वैल्यू के साथ) सैमसंग गैलक्सी एस3, एलजी ऑप्टिमस जी, एचटीसी वन एक्स प्लस से बेहतर ऑप्शन है। अभी तक हमने केवल ऐंड्रॉयड फोन्स के मुकाबले इसे देखा, अब इसे विंडोज़ फोन 8 और आईओएस के मुकाबले देखते हैं। हमें इसमें ब्लैकबेरी को शामिल करने की जरूरत महसूस नहीं हुई क्योंकि अभी तक केवल एक ही फोन पर नया ब्लैकबेरी 10 ऑपरेटिंग सिस्टम है। विंडोज़ 8 और आईओएस के मुकाबले: नेक्सस 4 के प्राइस ब्रैकेट में ऐपल आईफोन 4 आता है, हालांकि यह 3 साल पुराना फोन है। बढ़िया स्मार्टफोन होने पर भी कैमरा क्वॉलिटी को छोड़कर यह गूगल के फोन से अच्छा नहीं है। नेक्सस 4 में ज्यादा बड़ी स्क्रीन और फास्ट प्रोसेसर है। आईओएस 6 बढ़िया ऑपरेटिंग सिस्टम है लेकिन इसमें वे फंक्शनैलिटीज़ नहीं हैं, जो ऐंड्रॉयड 4.2 को इतना यूज़फुल बनाती हैं। ऐपल के मोबाइल ऑपरेटिंग सिस्टम का नैविगेशन भी बहुत स्मूद है, लेकिन भारत के लिए इसमें कई चीजें इस्तेमाल लायक नहीं हैं, जैसे पासबुक और ऐपल मैप्स। विंडोज़ फोन 8 प्लैटफॉर्म की बात करें तो हमें लगता है कि अभी यह बहुत नया है और लेटेस्ट ऐंड्रॉयड और आईओएस द्वारा तय मानकों से मुकाबले के लिए इसे और वक्त चाहिए। इसकी सबसे बड़ी खामी ऐप्स की कमी है। कॉन्टैक्ट मैनेजमेंट में लिमिटेड फंक्शनैलिटीज़, मल्टिटास्किंग सपोर्ट में दिक्कत जैसी कई कमियां हैं। नेक्सस 4 के प्राइस बैंड में नोकिया लूमिया 820 आता है और हर मामले में नेक्सस 4 बाजी मार ले जाता है। नतीजा: नेक्सस 4 के पक्ष में कैमरे को छोड़कर सभी चीजें हैं। हमें इसकी स्क्रीन (हालांकि ब्राइटनेस पर थोड़ी चिंता हो सकती है), प्रोसेसर और साफ-सुथरा सॉफ्टवेयर बहुत पसंद आया। क्या यह सैमसंग गैलक्सी एस3 से बेहतर है? ज्यादातर मामलों में दोनों बराबर ठहरते हैं, लेकिन प्रोसेसर और रैम के मामले में नेक्सस 4 आगे दिखता है, तो कैमरा परफॉर्मेंस के मामले में गैलक्सी एस3 आगे निकल जाता है। खूबियां डिजाइन बैटरी लाइफ प्रोसेसर परफॉर्मेंस कमियां बैटरी रिमूवेबल नहीं तुलनात्मक रूप से कमजोर कैमरा परफॉर्मेंस ब्राइटनेस और धूप में स्क्रीन पर टेक्स्ट न दिखना
नई दिल्ली​ चर्चा है कि रिलायंस जियो सस्ता स्मार्टफोन तैयार करने के लिए गूगल के साथ मिलकर काम कर रहा है। 'बिजनस लाइन' की रिपोर्ट के मुताबिक यह स्मार्टफोन सिर्फ जियो के नेटवर्क पर काम करेगा। इस सस्ते स्मार्टफोन को साल के आखिर तक लॉन्च किया जा सकता है। स्मार्टफोन के अलावा गूगल और रिलायंस जियो मिलकर स्मार्ट टीवी सर्विसेज के लिए सॉफ्टवेयर भी डिवेलप कर रहे हैं। इस सॉफ्टवेयर को जियो की सर्विसेज के लिए इस्तेमाल किया जाएगा। जियो की स्मार्ट टीवी सर्विसेज इस साल के दूसरे हिस्से में लॉन्च हो सकती हैं। रिपोर्ट के मुताबिक गूगल की ब्रैंडिंग से रिलायंस जियो को सस्ते 4G हैंडसेट बेचकर मार्केट के बड़े हिस्से तक पहुंचने में मदद मिलेगी। गूगल के साथ मिलकर काम करने का फायदा यह भी है कि जियो अपने ऐप्स को ऐंड्रॉयड प्लैटफॉर्म्स के हिसाब से बेहतर बना सकता है। फिलहाल रिलायंस रीटेल चीन की कुछ कंपनियों के साथ मिलकर 4G VoLTE स्मार्टफोन्स और पॉकिट राउटर्स बना रहा है। इन कंपनियों में फॉक्सकॉन, ZTE, CK टेलिकॉम, विंगटेक और टीनो मोबाइल शामिल हैं। रिलायंस इंडस्ट्रीज ने हाल ही में चीन और ताइवान की पार्टनर कंपनियों से Lyf ब्रैंड के स्मार्टफोन्स और स्मार्ट सेट-टॉप बॉक्सिज़ वगैरह को भारत में बनाने के लिए कहा था। ET ने पिछले दिनों बताया था कि लावा इंटनैशनल और चीन की कुछ कंपनियों के साथ मिलकर रिलायंस जियो 4G VoLTE वाले फीचर फोन्स भी तैयार कर रहा है, जिनकी कीमत करीब 1000 रुपये होगी। इंग्लिश में पढ़ें- Reliance Jio working with Google to launch affordable 4G phone: Report
नई दिल्ली ​मोटोरोला का नया स्मार्टफोन Moto G5 Plus भारत में लॉन्च हो गया है। यह स्मार्टफोन सिर्फ फ्लिपकार्ट पर बिकेगा। कंपनी ने इसे 3 जीबी रैम/16 जीबी स्टोरेज और 4GB रैम/32 जीबी स्टोरेज वाले वेरियंट्स में लॉन्च किया है। फोन के फीचर्स और दाम जानने के लिए नीचे दिए गए लिंक पर क्लिक करें: देखें, कैसा है नया Moto G5 Plus स्मार्टफोन के लॉन्चिंग इवेंट की लाइव स्ट्रीमिंग भी की गई, जिसका विडियो नीचे दिए गया है। इसमें Moto G5 Plus के फीचर्स के बारे में विस्तार से बताया गया है:
आदर्श राठौर हाल ही में अपना ब्रैंडनेम LeEco करने वाली चीन की कंपनी LeTv ने भारत में दो स्मार्टफोन Le 1s और Le Max लॉन्च किए हैं। 2 फरवरी से Le 1s की सेल शुरू है। हमने Le 1s को इस्तेमाल करके इसकी खूबियों और खामियों को पहचानने की कोशिश की। आइए देखते हैं, कैसा है 10,999 रुपये में लॉन्च हुआ यह स्मार्टफोन: Le 1s के बॉक्स में स्मार्टफोन के अलावा इन्फर्मेशन के लीफलेट्स, एक सिमकार्ड ट्रे निकालने का टूल,एक अडैप्टर और एक यूएसबी टाइप-सी केबल दी गई है। इसमें इयरफोन नहीं दिया गया है। अनबॉक्सिंग का विडियो आप यहां क्लिक करके देख सकते हैं। डिजाइन Le 1s का लुक ऐंड फील एकदम प्रीमियम डिवाइस की तरह लगता है। इस स्मार्टफोन में काफी कुछ ऐसा है, जो आईफोन 6s का ध्यान दिलाता है। भारत में इसका गोल्ड कलर वैरियंट बिक रहा है। हमने भी इसी कलर का डिवाइस रिव्यू किया। हमने पाया कि इसका रंग गोल्ड के बजाय थोड़ा अलग सा है। काफी हद तक यह आईफोन 6s के रोज़ गोल्ड की तरह नजर आता है। फ्रंट की बात करें तो इसमें 5.5 इंच का डिस्प्ले है, जो लगभग बेज़ललेस है। पहली नजर में लगता है कि इसमें बेज़ल नहीं है, मगर करीब से देखें तो बारीक सा बेज़ल नजर आता है। बेज़ल बहुत पतला होने का फायदा यह भी है कि इसका डिस्प्ले थोड़ा ज्यादा बड़ा नजर आता है। फ्रंट में ऊपर स्पीकर की राइट साइड में 5 मेगापिक्सल फ्रंट कैमरा लगा है और लेफ्ट साइड में सेंसर दिया गया है। सेंसर और फ्रंट कैमरा स्पीकर के अलग-बगल बराबर दूरी पर लगाए गए हैं, जिससे डिजाइन काफी अच्छा लगता है। कई स्मार्टफोन्स में सेंसर कहीं भी दिया होता है, जो सिमिट्री में फिट नहीं बैठता। यहीं पर एकदम लेफ्ट कॉर्नर में नोटिफिकेशन LED लाइट भी लगी है, जिसके बारे में तभी पता चलता है, जब वह जलती है। इसी तरह से बॉटम में बैकलिट कैपेसिटिव कीज़ भी हैं, जो यूज़ करने पर ही दिखती हैं। अगर स्मार्टफोन लॉक्ड हो या आप इन कीज़ को इस्तेमाल न कर रहे हों, तब ये बिल्कुल भी दिखाई नहीं देतीं। बैकसाइड में चलें तो टॉप लेफ्ट कॉर्नर में कैमरा लेंस लगा है। इसके साथ ही राइट साइड में एलईडी फ्लैश दी गई है और थोड़ा आगे सेकंडरी माइक। थोड़ा सा नीचे का रुख करें तो यहां पर फिंगरप्रिंट स्कैनर दिया गया है, जो मिरर फिनिश में है। अभी तक फिंगरप्रिंट स्कैनर वाले जो स्मार्टफोन देखने को मिले हैं, उनमें यह मैट फिनिश में होता है। फिंगरप्रिंट स्कैनर के ठीक नीचे LeTv की बड़ी सी ब्रैंडिंग है और बॉटम में फोन के बारे में थोड़ी सी इन्फर्मेशन दी गई है। ध्यान देने वाली बात यह है कि टॉप में कैमरा और ऐंटना यूनिट वाला हिस्सा और बॉटम का हिस्सा थोड़ा डार्क कलर में है और यह मेटल का भी नहीं लगता। ऊपर वाला हिस्सा थोड़ा उभरा हुआ सा लगा। ऐसा महसूस हुआ जैसे सही से फिट न हुआ हो। इस स्मार्टफोन का डिजाइन यूनिबॉडी है यानी बैकपैनल वगैरह नहीं खोला जा सकता। इसका मतलब यह भी हुआ कि आप बैटरी को अलग नहीं कर सकते। किनारों की बात करें तो राइट साइड में ऊपर वॉल्यूम रॉकर लगा है और उसके नीचे पावर बटन दिया गया है। ये बटन भी मेटल के बने हैं और यूज़ करने मे बहुत सुविधाजनक हैं। जैसे कि स्क्रीनशॉट लेने के लिए वॉल्यूम डाउन की और पावर बटन एकसाथ दबाना हो तो यह काम बहुत आसानी से हो जाता है। स्मार्टफोन की लेफ्ट साइड में ड्यूल सिम कार्ड स्लॉट ट्रे लगी है, इसे एक छोटे से पिन लगे टूल के साथ बाहर निकाला जा सकता है। इस ट्रे में एक माइक्रो सिम कार्ड डलता है और एक नैनो सिम कार्ड। टॉप में एक इन्फ्रारेड ब्लास्टर लगा है, जिससे आप अपने स्मार्टफोन को रिमोट की तरह इस्तेमाल कर सकते हैं। यहीं पर 3.5mm का ऑडियो जैक भी दिया गया है। बॉटम में यूएसबी टाइप-सी पोर्ट है और देखने में लगता है कि इसके दोनों तरफ दो स्पीकर हैं। मगर स्पीकर सिर्फ राइट साइड में ही है, लेफ्ट साइड में संभवत: माइक दिया गया है। कुल मिलाकर इसका डिजाइन काफी इम्प्रेसिव लगा। डिस्प्ले अब बात करते हैं डिस्प्ले की। इस स्मार्टफोन में साढ़े पांच इंच का फुल एचडी (1920 x 1080पिक्सल्स) डिस्प्ले लगा है, जिसके ऊपर कॉर्निंग गरिला ग्लास 3 कोटिंग दी गई है। यह बहुत शानदार नजर आता है। काफी शार्प है और रंग नैचरल दिखते हैं। व्यूइंग ऐंगल भी काफी अच्छे हैं। अगर आप इसे तिरछा कर दें, तब भी स्क्रीन में सब साफ दिखता है। हमने इसे धूप में ले जाकर यूज़ करके देखा,तब भी विज़िबिलिटी अच्छी थी। मगर एक बात जो हमने गौर की, वह यह कि डिस्प्ले में उंगलियों के निशान छूट जाते हैं। यूज़र इंटरफेस कंपनी ने Le 1s में अपना UI डाला हुआ है। इसमें ऐंड्रॉयड 5.0.2 पर आधारित EUI OS डाला गया है।EUI ऐंड्रॉयड का कस्टमाइज्ड वर्शन है, जो काफी अच्छा फील होता है। हमने इसे दो दिन इस्तेमाल करके देखा तो न तो यह कहीं अटका न कोई और दिक्कत दिखी। यह काफी क्लीन और यूज करने में सुविधाजनक है। इसका इंटरफेस आपको काफी हद तक iOS की तरह लग सकता है। ऊपर से नीचे स्वाइप करने पर जहां आमतौर पर ज्यादातर ऐड्रॉयड डिवाइसेज़ में टॉगल्स (विभिन्न सेटिंग्स के शॉर्टकट्स का मेन्यु) और नोटिफिकेशंस दिखती हैं, मगर इसमें सिर्फ नोटिफिकेशंस ही नजर आएंगी। टॉगल्स के लिए आपको लेफ्ट कैपैसिटिव की टच करनी होगी। इससे एक विंडो खुलती है, जिसमें आपको रीसेंट ऐप्स दिखेंगे और ऊपर टॉगल्स नजर आएंगे। हार्डवेअयर और परफॉर्मेंस कम कीमत के बावजूद अच्छे हार्डवेयर स्पेसिफिकेशंस इस फोन की खासियत कहे जा सकते हैं। इसमें 2.2 GHz का 64 बिट ऑक्टा-कोर मीडियाटेक X10 प्रोसेसर लगा है और 3जीबी RAM है। इंटरनल मेमरी 32 जीबी है और इसे बढ़ाया नहीं जा सकता। नॉर्मल यूज़ से लेकर मल्टी-टास्किंग के दौरान ऐप्स वगैरह एकदम स्मूद चले और किसी तरह की दिक्कत नहीं आई। हमने इसमें विडियो और म्यूजिक प्ले करके देखे तो लाउड स्पीकर्स की आउटपुट काफी अच्छी मिली और इयरफोन पर भी ठीकठाक साउंड क्वॉलिटी मिली (यह बात इयरफोन की क्वॉलिटी पर भी निर्भर करती है)। वेब ब्राउज़िंग में भी कोई दिक्कत नहीं आई। परफॉर्मेंस चेक करने के लिए हमने कुछ हेवी और 3डी गेम्स खेले। UFC, स्नाइपर फ्यूरी, मॉडर्न कंबैट 5 और बाइक रेसिंग जैसे गेम्स काफी देर तक खेलने पर भी किसी तरह का लैग या अड़चन देखने को नहीं मिला। फोन हल्का सा गर्म जरूर हुआ, मगर इतना नहीं कि उसे असुविधाजनक कहा जा सके। भले ही यह गेमिंग के लिए बना डिवाइस नहीं है, मगर इसपर गेम्स खेले जा सकते हैं। इसकी ओवरऑल परफॉर्मेंस ने काफी प्रभावित किया। कैमरा इस स्मार्टफोन के कैमरे की बात करें तो इंटरफेस एकदम सरल है। इसमें यूजर्स को चार ऑप्शन- स्लो मोशन, विडियो, स्टिल कैप्चर और पैनोरमा मिलेंगे। इसके अलावा आप तस्वीरों को एडिट तो नहीं कर पाएंगे, मगर कुछ फिल्टर्स दिए गए हैं। कैमरा ऐप भी तुरंत ओपन होता है। आप फिंगरप्रिंट स्कैनर की मदद से भी फोटो खींच सकते हैं। इसका बैक कैमरा 13 मेगापिक्सल है। पर्याप्त लाइट में खींची गईं तस्वीरों की डीटेलिंग काफी अच्छी रही, मगर कम रोशनी में नॉइज़ देखने को मिला। (इनडोर खींची गईं तस्वीर) बिना फ्लैश के खीची गईं तस्वीरें ऐसी नहीं थीं कि जिन्हें शानदार कहा जा सके। डीटेलिंग कम हुई और नॉइज़ थोड़ा ज्यादा दिखा। मगर ऑटो सेटिंग्स में जब भी फ्लैश यूज़ हुई, कैमरे ने अच्छी तस्वीरें लीं। (बाएं बिना फ्लैश के ली गई तस्वीर है और दाईं तरफ वाली में फ्लैश यूज की गई है) इसका फ्रंट फेसिंग कैमरा 5 मेगापिक्सल है और सेल्फी वगैरह लेने के लिए ठीक है, मगर इसमें ज्यादा डीटेलिंग नहीं मिलती। फिर भी तस्वीरों को बुरा नहीं कहा जा सकता। इस रेंज के स्मार्टफोन के हिसाब से यह अच्छा प्रदर्शन है। एक चीज़ जो हमने नोट की वह यह कि रियर कैमरा डिफॉल्ट सेटिंग्स में जो तस्वीरें लेता है, उसमें रंग नैचरल नहीं आते और कुछ ज्यादा चटख दिखते हैं। जब हमने सेटिंग्स में Saturation को स्टैंडर्ड के बजाय मिनिमम किया, तब जाकर कैमरे ने नैचरल कलर्स में तस्वीरें खिंचीं। (लेफ्ट साइड वाली तस्वीर डिफॉल्ड सेटिंग के साथ ली गई है, राइड साइड वाली में सैचुरेशन मिनिमम किया गया था) फिंगरप्रिंट स्कैनर इस स्मार्टफोन में बैकपैनल पर फिंगरप्रिंट स्कैनर लगा है। हमने इसे यूज़ करके देखा तो यह काफी फास्ट रेस्पॉन्ड करता है। जिस पोजिशन पर इसे लगाया गया है,वह काफी यूजर फ्रेंडली है और उंगली बड़े आराम से वहां पहुंचती है। इसमें 5 फिंगरप्रिंट ऐड किए जा सकते हैं और ऐड करने की प्रक्रिया भी काफी साधारण और फास्ट है। इसके बाद आप फिंगरप्रिंट स्कैनर की मदद से न सिर्फ फोन को अनलॉक कर सकते हैं, बल्कि फोटो भी खींच सकते हैं। सेल्फी लेने के लिए यह फीचर बड़े काम का है। कनेक्टिविटी इस्तेमाल के दौरान में इसमें किसी तरह का कनेक्टिविटी इशू सामने नहीं आया। हमने इसे 4जी, 3जी, 2जी पर चलाकर देखा। वाई-फाई से भी ठीक से कनेक्ट हुआ और जीपीएस ने भी ठीक काम किया। ब्लूटूथ से फाइल्स भी ट्रांसफर करके देखीं। इसमें NFC की कमी हमें खली। कॉल करने पर वॉइस क्वॉलिटी बहुत अच्छी रही। बैटरी इस स्मार्टफोन में 3000 mAh लीथियम पॉलिमर बैटरी है, जिसे हटाया नहीं जा सकता। हमने दो दिन इसे इस्तेमाल किया तो पाया कि मॉडरेट यूज करने के बाद यह पूरा दिन टिकने में तो कामयाब रही,मगर रात को आपको इसे चार्ज करना ही पड़ेगा। विडियो देखने और गेमिंग में बैटरी तेजी से खर्च हुई। मगर राहत की बात यह है कि यह स्मार्टफोन क्विक चार्जिंग सपॉर्ट करता है यानी जल्दी चार्ज होता है। हमने इसे टेस्टिंग के लिए पूरी बैटरी खत्म होने के बाद 5 मिनट क लिए चार्ज की तो लगभग एक घंटे का स्टैंडबाइ टाइम मिला। नतीजा LeTv Le1s बेशक एक बजट स्मार्टफोन है, मगर यह एक महंगे स्मार्टफोन की तरह नजर आता है। इसके स्पेसिफिकेशंस भी काफी अच्छे हैं, जो इसे हाई एंड स्मार्टफोन्स के करीब लाकर खड़ा करते हैं। प्रीमियम लुक, शार्प डिस्प्ले, क्लीन यूज़र इंटरफेस, अच्छी परफॉर्मेंस और फास्ट फिंगरप्रिंट स्कैनर इसे अपनी रेंज के अन्य स्मार्टफोन्स से बेहतर बनाते हैं। फिर भी इसमें बड़ी बैटरी और बेहतर कैमरा होता तो और अच्छा रहता। मेमरी बढ़ाने का ऑप्शन भी कई यूजर्स के लिए फायदेमंद रहता। वेब ब्राउज़िंग या मल्टीमीडिया देखने के लिए यह परफेक्ट स्मार्टफोन है। मल्टी-टास्किंग करने वालों को यह पसंद आएगा। खूबियां - लुक शानदार है - डिस्प्ले अच्छा है - परफॉर्मेंस बढ़िया है - फिंगरप्रिंट स्कैनर फास्ट है कमियां - मेमरी बढ़ाई नहीं जा सकती - NFC नहीं है
सैन फ्रैंसिस्को﻿ ﻿यूनिवर्सिटी ऑफ मिशिगन और यूनिवर्सिटी ऑफ साउथ कैरलाइना के कंप्यूटर सिक्यॉरिटी रिसर्चर्स के एक ग्रुप ने ऐसी खामी का पता लगाया है, जिससे डिवाइसेज को उनके ऐक्सेलरोमीटर की मदद से प्रभावित किया जा सकता है। ऐक्सेलरोमीटर्स स्मार्टफोन्स, फिटनस मॉनिटर्स और वाहनों में इस्तेमाल होते हैं। इनकी मदद से किसी मूविंग या वाइब्रेटिंग चीज का ऐक्सलरेशन मापा जाता है। रिसर्चर्स ने अपने पेपर में बताया है कि कैसे उन्होंने फिटबिट फिटनस मॉनिटर में फर्जी स्टेप्स ऐड कर दिए। उन्होंने फोन के ऐक्सेलरोमीटर को कंट्रोल करने के लिए स्मार्टफोन के स्पीकर से 'संदिग्ध' म्यूजिक फाइल प्ले की। इससे उन्हें उस सॉफ्टवेयर के साथ गड़बड़ करने में कामयाबी मिल गई, जो स्मार्टफोन पर निर्भर करता है। रिसर्चर्स ने इस तरीके से रिमोट कंट्रोल्ड टॉय कार को कंट्रोल करने वाले ऐप के साथ छेड़छाड़ करने में कामयाबी हासिल कर ली। रिसर्च पेपर के ऑथर केविन फ्यू ने कहा, 'जिस तरह से ऑपरा सिंगर हाई नोट से वाइन ग्लास को तोड़ सकते हैं, उसी तरह से हम कुछ शब्द स्पेल करके ऐसी कमांड्स एंटर कर सकते हैं कि फोन शट डाउन हो जाए। आप इसे म्यूजिकल वाइरस कह सकते हैं।' केविन यूनिवक्सिटी ऑफ मिशिगन में इलेक्ट्रिकल ऐंड कंप्यूटर सायेंस के असोसिएट प्रफेसर हैं। वह Virta Labs नाम की कंपनी के चीफ एक्गेक्यूटिव भी हैं, जो हेल्थ केयर में साइबर सिक्यॉरिटी पर फोकस करती है। रिसर्चर्स ने 5 विभिन्न कंपनियों के चिप इस्तेमाल कर रहे 20 कमर्शल ब्रैंड्स में से आधे स्मार्टफोन्स में यह खामी पाई है। इन दिनों दर्जनों कंपनियां सेल्फ ड्राइविंग कारें और ट्रैक वगैरह बनाने में जुटी हैं। ऐसे में अगर कोई खामी रह जाए तो उनका फायदा उठाकर कोई दूर से ही वाहनों को कंट्रोल कर सकता है। कंप्यूटर सिक्यॉरिटी रिसर्चर्स का कहना है कि यह बग कोई बहुत खतरनाक बग नहीं है मगर इससे पता चलता है कि पेचीदा सिस्टम में कमी रह जाने से साइबर सिक्यॉरिटी में कितनी चूक हो सकती है। क्रिप्टॉग्रफर और Rambus में काम कर चुके पॉल कोचर कहते हैं कि टॉय कार के मामले में रिसर्चर्स ने ऐक्सेलरोमीटर को फर्जी रीडिंग्स भेजकर कार को कंट्रोल कर लिया। ऐसा इसलिए हुआ क्योंकि स्मार्टफोन ऐप कार को कंट्रोल करने के लिए स्मार्टफोन के ऐक्सेलरोमीटर पर निर्भर कर रहा था। टॉय कार के साथ ऐसा किए जाने पर तो कोई खतरा नहीं है मगर डॉक्टर केविन ने मेडिकल डिवाइसेज के साइबर सिक्यॉरिटी रिस्क्स पर रिसर्च किया है। वह यह दिखाने में कामयाब रहे थे कि कैसे पेसमेकर के छेड़छाड़ करके धड़कनें कम ज्यादा की जा सकती हैं। इस पेपर में यह भी बताया गया है कि कंपनियां क्या बदलाव लाकर इन खामियों को दूर कर सकती हैं।
नई दिल्ली पेटीएम ने होली पर एक स्पेशल आॅफर 'लेट्स प्ले होली' पेश किया है। कंपनी के साथ होली मनाएंगे तो आपको 5 हजार रुपये तक का कैश ​जीतने का मौका मिल सकता है। दरअसल, Paytm ने होली के अवसर पर अपनी वेबसाइट पर होली चैलेंज शुरू किया है। इसके तहत आपको एक गीत गाकर कंपनी को शुभकामना भेजनी है और इसके एवज में आपको 5 हजार रुपये तक का कैश मिल सकता है। Paytm की वेबसाइट के मुताबिक, बॉलिवुड गीत गाकर विडियो साइट पर अपलोड करना है। इस लिंक को सोशल मीडिया पर शेयर करने पर बज पॉइंट्स मिलेंगे। इसमें सबसे ज्यादा बज पॉइंट जीतने वाले को 5 हजार रुपये पेटीएम की तरफ से कैश मिलेगा। दूसरे और तीसरे स्थान पर रहने वाले को क्रमश: 2 हजार और 1 हजार रुपये कैश मिलेगा। यह आॅफर कंपनी 20 मार्च को खत्म कर देगी।
अनुपम सक्सेना ​ओपो के पुराने एग्जेक्युटिव्स द्वारा शुरू की गई कम्पनी वनप्लस के वन स्मार्टफोन ने इस वक्त मार्केट में धूम मचा रखी है। बड़े फोन्स के आधे से भी कम दाम में हाई-एंड हार्डवेयर स्पेसिफिकेशन्स और प्रीमियम डिजाइन का दम भरने वाला यह स्मार्टफोन इनवाइट सिस्टम द्वारा लोगों को बेचा जा रहा है। इस फोन के 16 जीबी और 64 जीबी, दोनों ही वेरियंट भारत में बिक रहे हैं। 64 जीबी वेरियंट जहां 21,999 रुपये में बिक रहा है, वहीं 16 जीबी वेरियंट की कीमत 18,999 रुपये रखी गई है। लेकिन क्या वनप्लस वन सचमुच एक 'फ्लैगशिप किलर' स्मार्टफोन है? पढ़िये रिव्यू... बिल्ड और डिजाइन वनप्लस वन फैबलेट्स की कैटिगरी में आता है। इसके डायमेंशन्स 152.9x75.9x8.9 mm हैं और फोन का वजन 162 ग्राम है लेकिन वेट और डायमेंशन रेशो में बैलंस होने से यह उतना भारी नहीं लगता। सच कहें तो यह काफी हद तक ओपो फाइंड 7 जैसा लगता है। फर्क सिर्फ इतना है कि वन को हाई-क्वॉलिटी के पॉलिकार्बोनेट मटीरियल से बनाया गया है। यह बैक पर भी थोड़ा-सा कर्व्ड है जिससे इसे अच्छी ग्रिप मिलती है। साफ लाइनों और हल्के कर्व्स इस फोन की मिनिमलिस्ट डिजाइन पॉलिसी पर भारी पड़ते हैं। वनप्लस वन का 64 जीबी इंटरनैशनल वेरियंट सैंडस्टोन ग्रे रंग में आता है। वहीं 16 जीबी वेरियंट को सिल्क वाइट कलर में भारत में उतारा गया है। सैंडस्टोन ग्रे वेरियंट की फिनिश काफी अच्छी है और एक सॉफ्ट सैंड पेपर जैसी लगती है। इस प्रीमियम फिनिश से फोन का बैक स्मज रेजिस्टेंट हो जाता है और गहरे दाग भी ज्यादा उभर कर नहीं दिखते। इससे फोन की ग्रिप भी बेहतर हो जाती है और वह हाथ से फिसलता नहीं। इसका पैनल रिमूवेबल है लेकिन उसे निकालना थोड़ा मुश्किल काम है। बैटरी सील्ड है। फोन के बैक में एक छोटी मेटल की पट्टी है जिसपर कैमरा लेंस और ड्यूल-LED फ्लैश है। फोन के बैक पर वनप्लस वन के लोगो से ब्रैंडिंग की गई है। निचली तरफ सायनोजेन लोगो और सर्टिफिकेशन्स हैं। फोन के फ्रंट में क्रोम रिम और हल्का उठा हुआ ग्लास डिस्प्ले पैनल है जो स्क्रीन ऑन करने से पहले बिल्कुल काला दिखता है। ग्लास पैनल पर 5.5 इंच की स्क्रीन और 3 कपैसिटिव नेविगेशन कीज़ हैं। साथ ही ऊपर की तरफ फ्रंट कैमरा का लेंस और एक LED नोटिफिकेशन लैम्प है। दाईं एज पर पावर/स्क्रीन लॉक बटन और बाईं एज पर वॉल्यूम रॉकर कीज़ और सिम कार्ड ट्रे है। प्लास्टिक की कीज़ पतली और शार्प हैं और काफी रेस्पॉन्सिव भी हैं। इनसे अच्छा फीडबैक मिलता है। ये मिड-पॉइंट पर नहीं हैं लेकिन इनकी पोजिशन ऐसी है कि फोन बड़ा होने के बावजूद ये आसानी से ऐक्सेस की जा सकती हैं। इस फोन की टॉप एज पर 3.5mm हेडसेट जैक है और निचली सतह पर माइक्रो-यूएसबी पोर्ट और 2 स्पीकर आउटलेट्स हैं। कुल मिलाकर, इस बात से इनकार नहीं किया जा सकता कि वनप्लस वन बड़े हाथों वाले लोगों के लिए ज्यादा बढ़िया है और आपको कई बार इसे इस्तेमाल करने के लिए दोनों हाथों का इस्तेमाल कर सकता है। लेकिन फोन का डिजाइन और इसमें इस्तेमाल किये गए मटीरियल इसे अपनी रेंज के दूसरे फैबलेट्स से बेहतर बनाते हैं। डिस्प्ले वनप्लस वन में 5.5 इंच 1080 पिक्सल फुल HD JDI IPS स्क्रीन है जिसमें हाई पिक्सल डेनसिटी और शार्प पिक्चर के लिए LTPS टेक्नॉलजी का इस्तेमाल किया गया है। इसके डिस्प्ले का ब्राइटनेस लेवल और दूसरे कलर्स अच्छे हैं। हालांकि काले रंग थोड़े और गहरे हो सकते थे। फोन के व्यूइंग ऐंगल्स अच्छे हैं और टेक्स्ट और ग्राफिक्स क्रिस्प और शार्प दिखते हैं। धूप में भी स्क्रीन बढ़िया दिखती है। डिस्प्ले पर गोरिल्ला ग्लास 3 पैनल प्रोटेक्शन है और यह अच्छी टच सेन्सिटिविटी ऑफर करता है। स्क्रीन को गीले हाथों और ग्लव्स पहने हाथों से छूने पर भी रेस्पॉन्स मिलता है। इस फोन में अडैप्टिव बैकलाइटिंग है जो एम्बियंस के हिसाब से अलग-अलग ब्राइटनेस लेवल शो करती है। जैसे धूप में ब्राइटनेस बढ़ जाती है ताकि स्क्रीन साफ दिखे। कलर एन्हांसमेंट सेटिंग ऑन करने से कलर्स थोडे़ ओवर सैचुरेट हो जाते हैं। इस फोन में जेस्चर अनलॉक करने के लिए डबल-टैप सपोर्ट भी है जो अच्छा काम करता है। सॉफ्टवेयर वनप्लस वन का इंटरनैशनल वेरियंट सायनोजेनमॉड 11S के साथ आता है। यह सायनोजेन द्वारा डिवेलप किया गया ऐंड्रॉयड का एक कस्टम आफ्टरमार्केट वर्शन है। सायनोजेमोड को इसकी कस्टमाइजेबिलिटी, बढ़िया परफॉर्मेंस और अडिशनल फीचर्स के लिए जाना जाता है। इसका लुक और फील काफी हद तक स्टॉक ऐंड्रॉयड जैसी है। लेकिन कुछ यूआई एलिमेंट्स इसमें नहीं रखे गए हैं। थीम्स के जरिये कस्टमाइजेशन संभव है। हेक्सो सायनोजेनमोड थीम में सामान्य लॉक स्क्रीन, होम स्क्रीन और ऐप लॉन्चर नेविगेशन स्ट्रक्चर है। खाली जगह पर देर तक टैप करने से होम स्क्रीन पर पुल-अप सेटिंग्स मेन्यु खुलता है जिससे आप होम-स्क्रीन, ऐप ड्रॉर और ऐप आइकन्स को कस्टमाइज कर सकते हैं। अगर आप चाहते हैं कि कोई और वे ऐप्स न देखे जो आप यूज कर रहे हैं तो आप उन्हें हाइड कर सकते हैं। इस सॉफ्टवेयर से हाई लेवल कस्टमाइजेशन मिलती है और आप लॉक स्क्रीन, स्टेटस बार और नोटिफिकेशन्स पैनल को अपने हिसाब से ट्वीक कर सकते हैं। आप दाईं एज को खींचकर क्विक सेटिंग्स पैनल भी शुरू कर सकते हैं। इसमें एक ड्यूल-व्यू नोटिफिकेशन ट्रे है जिसमें पहले पैनल में नोटिफिकेशन्स और क्विक ऐक्सेस रिबन है जिसमें सेटिंग्स चुनने के लिए टॉगल्स हैं और दूसरे पैनल में क्विक सेटिंग्स पैनल है। इसमें पॉप-अप नोटिफिकेशन्स भी आते हैं। इस फोन में लॉक स्क्रीन जेस्चर शॉर्टकट्स हैं। जैसे, अनलॉक करने के लिए डबल-टैप करना, कैमरा ऐक्टिवेट करने के लिए सर्कल बनाना, फ्लैशलाइट के लिए v लेटर बनाना आदि। आप अलग-अलग फंक्शन्स के लिए ऑन-स्क्रीन नेविगेशन बटन्स और हार्डवेयर नोटिफिकेशन बटन्स भी चुन सकते हैं। जैसे, होम बटन को आप कॉल आंसर की बना सकते हैं या वॉल्यूम रॉकर कीज़ से डिवाइस खोल सकते हैं। इस फोन में हर लेवल पर कस्टमाइज करने की छूट दी गई है। इस फोन में मोटो एक्स जैसा वॉइस वेक-अप फीचर था जिससे यूजर्स फोन को 'हे स्नैपड्रैगन' वॉइस कमांड देकर चालू कर सकते थे, लेकिन वॉइस रेकग्निशन अच्छी न होने के चलते इसे डिसेबल कर दिया है। लेकिन 'ओके गूगल' कमांड से आप लॉक्ड फोन में भी गूगल नाउ को शुरू कर सकते हैं। सायनोजेनमोड अड्वांस्ड प्राइवेसी और सिक्यॉरिटी फीचर्स देता है जिसमें प्राइवेसी गार्ड शामिल है। इसके जरिये आप ऐप्स को अपना पर्सनल डेटा यूज करने से रोक सकते हैं। इसमें विस्परपुश एनक्रिप्टेड SMS तकनीक से आप सिक्यॉर मेसेज कर सकते हैं। हालांकि, ये मेसेज सिर्फ एक सायनोजेन डिवाइस से दूसरी सायनोजेन डिवाइस को ही भेजे जा सकते हैं जिसमें टेक्स्ट सिक्यॉर कम्पैटिबिलिटी हो। फोन ऐप के जरिये आप फोन नंबर्स को ब्लॉक या ब्लैकलिस्ट भी कर सकते हैं। सायनोजेनमॉड थीम्स शोकेस ऐप ऑफर करता है जिससे यूजर्स थीम्स को ब्राउज, डाउनलोड और अप्लाई कर सकते हैं। थीम्स इस फोन के यूआई स्टाइल, नेविगेशन बार्स, आइकन्स, फॉन्ट्स, बूट ऐनिमेशन और साउंड्स के साथ पूरा लुक और फील ही बदल देता है। ऐप में सर्च फीचर नहीं है जिससे यह थोड़ी बोझिल लगती है और अधिकतर थीम्स पेड हैं। थीम्स खरीदने के लिए यह आपको प्ले स्टोर पर भेज देता है। दूसरी नेटिव ऐप्स में फाइल मैनेजर, गैलरी ऐप, साउंड रिकॉर्डर और एक स्क्रीनकास्ट ऐप है। गैलरी ऐप खुद ही लोकल और क्लाउड-स्टोर्ड फोटो को टाइम, मौके और टाइप के मुताबिक ऑर्गनाइज कर लेती है। फोन में गूगल ऐप्स भी हैं। कैमरा वनप्लस वन में ड्यूल LED फ्लैश और सोनी इमेज सेंसर वाला 13 मेगापिक्सल प्राइमरी कैमरा है। साथ में 5 मेगापिक्सल फ्रंट कैमरा भी दिया गया है। फोन के प्राइमरी कैमरे की हाइलाइट 4K विडियो रिकॉर्ड करने की क्षमता, रॉ फाइल्स सपोर्ट करना और स्लो मोशन विडियो शूट करना है। इसमें टाइम लैप्स विडियो शूटिंग मोड भी है। वनप्लस वन में सायनोजेनमोड कैमरा ऐप है जिसमें साइज, क्वॉलिटी, शटर स्पीड, फोकस ड्यूरेशन, फोकस मोड और आईएसओ कंट्रोल्स जैसी दूसरी ग्रैन्युलर सेटिंग्स हैं। वर्टिकल स्वाइप्स से सीन मोड बदल जाता है जबकि हॉरिजॉन्टल स्वाइप से आप पिक्चर और विडियो शूट कर सकते हैं। ऐप में पैनोरमा, बर्स्ट और HDR मोड्स हैं। बाहर क्लिक की गई फोटोज की क्वॉलिटी दिन की रोशनी में काफी अच्छी आई। इनमें अच्छी डीटेल थी, ऐक्युरट कलर रीप्रॉडक्शन था, नॉइज़ कम थी और कंट्रास्ट बेहतर था। लो-लाइट शॉट्स भी अच्छे आए, लेकिन इनमें से कुछ में नॉइज़ दिखी, खासकर 100% जूम पर। लेकिन यह इमेज को ओवरप्रोसेस नहीं करता इसलिए डीटेल्स बेहतर थीं। वनप्लस वन में ड्यूल-LED फ्लैश है जो अब तक का सबसे अच्छा फ्लैश है। 4K विडियो मोड में आप अल्ट्रा HD विडियो रिकॉर्ड कर सकते हैं। हमने देखा कि विडियो की क्वॉलिटी अच्छी थी और इसमें अच्छी डीटेल और कलर रीप्रॉडक्शन था। फ्रंट कैमरा अच्छी क्वॉलिटी की सेल्फी कैप्चर करता है और ब्यूटी मोड से वे काफी खूबसूरत दिखते हैं। यह वॉइस चैट्स के लिए भी अच्छा है। परफॉर्मेंस वनप्लस वन में 2.5 गीगाहर्त्ज क्वालकॉम स्नैपड्रैगन 801 क्वाड-कोर प्रोसेसर, अड्रीनो 330 GPU और 3 जीबी रैम है। इन स्पेसिफिकेशन्स के साथ यह मार्केट में मौजूद सबसे दमदार स्मार्टपोन है। इस फोन के एक वेरियंट में 16 जीबी और एक में 64 जीबी इंटरनल स्टोरेज है जो यूजर्स के लिए काफी हैं। इस फोन में ऐप्स स्विच करने, फोटो एडिट करने, वेब ब्राउज करने, फोटो क्लिक करने, हाई डेफिनेशन विडियोज देखने या हेवी ग्रैफिक्स वाले गेम्स खेलने में कहीं लैग नहीं आया। सिन्थेटिक बेंचमार्क्स की बात करें तो इस फोन को क्वाडरैंट स्टैंडर्ड पर 22,401, AnTuTu पर 45,460, गीकबेंच 3 (मल्टि-कोर) में 2301 और नेनामार्क 2 में 62.5 स्कोर मिले हैं। ये बेंचमार्क स्कोर्स HTC One (M8) और सोनी एक्सपीरिया Z3 और ओपो फाइंड 7 से अच्छे हैं। हालांकि, सिर्फ इन स्कोर्स के आधार पर हम फोन रेकमेंड नहीं करेंगे क्योंकि परफॉर्मेंस के मामले में कई फोन्स काफी अलग होते हैं। हम कई फाइल फॉरमैट्स में विडियोज बिना परेशानी प्ले कर सके। बिना किसी संशय के वनप्लस वन हाई-एंड फ्लैगशिप स्मार्टफोन्स से बेहतर एक्सपीरियंस देता है। फोन के दोनों स्पीकर्स का साउंड आउटपुट काफी लाउड था। हालांकि, साउंड क्वॉलिटी कुछ खास नहीं थी और बेस की कमी खली। स्पीकर्स स्टीरियो साउंड आउटपुट नहीं देते। वनप्लस वन के साथ हेडफोन्स नहीं आते, लेकिन थर्ड पार्टी हेडफोन्स से साउंड आउटपुट काफी अच्छा है। फोन के सॉफ्टवेयर में ऑडियो FX ऐप है जो फोन के स्पीकर, हेडसेट, ब्लूटूथ आउटपुट और वायरलेस आउटपुट के लिए इक्वलाइजर प्रीसेट्स देता है। यह कस्टम इक्वलाइजर सेटिंग और बेस बूस्ट, सराउंड साउंड और रीवर्ब के लिए अडिशनल सेटिंग्स भी देता है। फोन में मौजूद 3 माइक्रोफोन्स के चलते कॉल क्वॉलिटी काफी अच्छी रही, दोनों तरफ तेज आवाज में साफ बातचीत हो सकी। लेकिन फोन के ईयरपीस से साउंड उतना लाउड नहीं मिलता। लाउडनेस लेवल काफी कम हैं और शोर में दूसरे कॉलर को सुन पाना काफी मुश्किल था। कहना मुश्किल है कि किसी सॉफ्टवेयर अपडेट से इसे फिक्स किया जा सकता है। फोन कम सिग्नल वाले इलाकों में भी अच्छा काम करता है और हमें नेटवर्क संबंधी कोई परेशानी नहीं आई। इस फोन में GPS और A-GPS नेविगेशन है और मैप्स आसानी से सिग्नल लॉक कर लेते हैं। इसमें NFC कनेक्टिविटी भी है। वनप्लस वन में 3100 mAh बैटरी है। फुल ब्राइटनेस ऑन करने और 3G डेटा चालू रखने पर मिले-जुले परिणाम मिलते हैं। मॉडरेट से हाई यूज़ करने यानी एक से दो घंटों की कॉलिंग, गेम्स खेलने, फोटो क्लिक करने, म्यूजिक सुनने और वेब ब्राउजिंग करने पर स्क्रीन ब्राइटनेस मैक्सिमम रखने और 3G डेटा ऑन रखने पर यह फोन 8-10 घंटे आराम से चल जाता है। अगर आप ऑटो ब्राइटनेस पर स्विच करें तो बैकअप 15-16 घंटे डिलिवर करता है जिसमें 3-4 घंटे स्क्रीन स्क्रीन ऑन रहने का वक्त है। गेमिंग हमने इसपर टेम्पल रन 2, रिपटाइड GP2 और अस्फाल्ट 8 (हाई विजुअल क्वॉलिटी और 100% इंजन के साथ) खेलीं और कहीं पर भी फ्रेम ड्रॉप होने या फ्रीज़ होने की समस्या वनप्लस वन में नहीं आई। नतीजा 21,999 रुपये में मिल रहे वनप्लस वन को रेकमेंड करने से खुद को रोकना मुश्किल है। यह न सिर्फ एक परफॉर्मेंस पावरहाउस और 40,000 रु से ऊपर बिक रहे स्मार्टफोन्स के जैसी हार्डवेयर स्पेसिफिकेशन्स वाला है, बल्कि इसका डिजाइन भी कैरी करने में आसान है। इसमें फुल-मेटल बॉडी या पानी और धूल से बचाने वाला शेल नहीं है, लेकिन वनप्लस वन एक बढ़िया फोन है। लेकिन क्या इसे 'फ्लैगशिप किलर' कहना सही है? तय करना मुश्किल है क्योंकि फ्लैगशिप फोन्स में कई सारे अडिशनल फीचर्स हैं जो रोजमर्रा इस्तेमाल किये भी जा सकते हैं और नहीं भी। जैसे, सैमसंग गैलक्सी अल्फा या S5 में हार्ट रेट सेंसर है जो कुछ दिन की शो-बाज़ी के लिए अच्छा है। S5 की वाटर रेजिस्टेंट बॉडी हालांकि एक ऐसा फीचर है जो हम सभी फ्लैगशिप हैंडसेट्स में देखना चाहेंगे। अधिकतर स्मार्टफोन यूजर्स के लिए वनप्लस वन अच्छा सौदा है। अगर आप अपना वक्त दिखावटी फीचर्स पर बर्बाद नहीं करना चाहते तो 30,000 से ऊपर का कोई ऐंड्रॉयड फोन खरीदने का फायदा नहीं है। अगर आप इस फोन पर पैसा नहीं खर्च करना चाहते तो श्याओमी का Mi4 भी अच्छा विकल्प है। खूबियां कम दाम में बढ़िया परफॉर्मेंस बेहतरीन डिजाइन उम्दा कैमरा कमियां स्पीकर्स में सराउंड साउंड न होना ईयरपीस सही ना होना
संचिता उपाध्याय जोशी वनप्लस ने वन, टू और एक्स के बाद अपना नया डिवाइस वनप्लस 3 लॉन्च कर दिया है। इस फोन में जो सबसे खास फीचर वनप्लस लेकर आया है वह है 6 जीबी रैम। भारत में ना के बराबर ऐसे हैंडसेट्स हैं जिनमें इतनी बड़ी रैम लगाई गई है। लेकिन क्या सिर्फ 6 जीबी रैम की वजह से ही है यह फोन 27,999 रु का? बाकी फीचर्स के क्या हैं हाल, जानिए आगे रिव्यू में: डिजाइन और डिस्प्ले अपने पिछले 3 फोन्स से अलग इस फोन को वनप्लस ने फुल मेटल बॉडी दी है जिससे इसके लुक्स काफी इम्प्रेसिव नज़र आ रहे हैं। इसकी पहली झलक आपको HTC वन M9 की याद दिलाएगी। बैक कैमरा उभरा हुआ है, जिसपर स्क्रैच लगने का खतरा बना रहेगा। दाईं तरफ सिम कार्ड ट्रे के साथ पावर बटन दिया गया है। बाईं तरफ वनप्लस टू के स्लाइडर बटन को कंटिन्यू किया है और वॉल्यूम रॉकर कीज़ दी गई हैं। फोन में नीचे की तरफ यूएसबी टाइप-सी पोर्ट, स्पीकर ग्रिल और 3.5mm ऑडियो जैक है। फ्रंट में गोरिल्ला ग्लास 4 लगा हुआ 5.5 इंच का फुल HD डिस्प्ले है और फिंगरप्रिंट सेंसर वाला होम बटन है जो कपैसिटिव नहीं है। वनप्लस 3 के स्पेसिफिकेशंस तस्वीरें देखते हुए पढ़ने के लिए यहां क्लिक करें सॉफ्टवेयर वनप्लस 3 ऐंड्रॉयड मार्शमैलो 6.0 पर बेस्ड ऑक्सिजन 3.1.2 स्किन पर चलता है जिसका लुक ऐंड फील काफी हद तक स्टॉक ऐंड्रॉयड जैसा है। फोन में कोई फालतू ऐप यानी ब्लोटवेयर नहीं डाला गया है। फोन में एक शेल्फ फीचर है जो बाईं तरफ से स्लाइड करने पर खुलता है। यहां आप अपने ज्यादा इस्तेमाल होने वाले ऐप्स के विजिट लगा सकते हैं और ज़रूरत पड़ने पर आसानी से ऐक्सेस कर सकते हैं। परफॉर्मेंस क्योंकि इस फोन की 6 जीबी रैम पर सबकी नज़रें हैं इसलिए बता दें कि हेवी से हेवी गेम्स खेलने पर भी पूरी 6 जीबी रैम इस्तेमाल नहीं कर पाए। गेम्स खेलते वक्त फोन की परफॉर्मेंस वाकई बहुत दमदार रही। लेकिन बता दें, कि 10-15 मिनट लगातार गेम खेलने पर फोन गर्म होने लगता है। यही चीज़ फोन की खास डैश चार्जिंग के बारे में भी हमने नोटिस की। फोन को चार्ज पर रखेंगे तो वह आधे घंटे के अंदर 80% से ज्यादा चार्ज हो जाता है। लेकिन फोन और चार्जर दोनों काफी गर्म हो जाते हैं। 3000mAh बैटरी के साथ फोन हेवी यूज़ में 10 घंटे निकाल पाता है। फोन की कॉल क्वॉलिटी अच्छी है और स्पीकर ग्रिल नीचे होने से साउंड आउटपुट पर भी खास फर्क नहीं पड़ता। कैमरा फोन के बैक पर 16 मेगापिक्सल कैमरा और एलईडी फ्लैश है जबकि फ्रंट में 8 मेगापिक्सल सेल्फी कैमरा दिया गया है। दोनों ही कैमरों से ली गई तस्वीरें सामान्य कंडिशन में साफ आईं लेकिन अंधेरे में यह फोन अच्छी तस्वीरें नहीं क्लिक कर पाता। हालांकि, मैनुअल सेटिंग्स कर के आप ब्राइट तस्वीरें ले सकते हैं। विडियो के मामले में फोन का स्लो मोशन विडियो फीचर इंट्रेस्टिंग है। नतीजा क्या यह फोन 27,999 रु में लेने लायक है? जी हां, बिलकुल। फोन की दमदार परफॉर्मेंस और फास्ट चार्जिंग टेक्नॉलजी इसे इस प्राइस ग्रुप के बाकी फोनों से बेहतर बनाती हैं। फोन का हीटअप होना भी समस्या है, लेकिन जब हेवी यूज़ होगा तो मेटल बॉडी का हीट होना लाज़मी है। हां, कैमरा और सेल्फी के शौकीन लोग इस फोन से थोड़े निराश हो सकते हैं। खूबियां - गेम खेलते वक्त शानदार परफॉर्मेंस - आधे घंटे के अंदर 80 फीसदी से ज्यादा चार्ज हो जाता है - शानदार डिजाइन कमियां - गेम खेलने पर गर्म होने लगता है -चार्ज करते वक्त भी गर्म होता है - कम रोशनी में कैमरे का प्रदर्शन उतना अच्छा नहीं
वावे ने पिछले महीने MWC 2017 में P10 और P10 Plus स्मार्टफोन्स लॉन्च करने के बाद नया स्मार्टफोन P10 Lite लॉन्च किया है। अभी इस स्मार्टफोन को यूके में 299 GBP (करीब 24 हजार रुपये) में लॉन्च किया गया है। इसकी बिक्री 31 मार्च से शुरू होगी। जानें, क्या हैं इसके स्पेसिफिकेशंस: Huawei P10 Lite कंपनी लेटेस्ट फ्लैगशिप्स का सस्ता वेरियंट है। ऐंड्रॉयड 7.0 पर आधारित कंपनी के कस्टम यूआई EMUI 5.1 पर रन करने वाले इस स्मार्टफोन में 5.2 इंच का फुल HD डिस्प्ले लगा है, जिसका रेजलूशन 1080 x 1920 पिक्सल्स है। स्मार्टफोन में 2.15 GHz के ऑक्टा-कोर HiSilicon Kirin 658 प्रोसेसर के साथ Mali-T830MP2 GPU और 4 जीबी रैम लगाई गई है। इंटरनल मेमरी 32 जीबी है जिसे माइक्रोएसडी कार्ड से 128 जीबी तक बढ़ा सकते हैं। इस स्मार्टफोन में 12 मेगापिक्सल बैक कैमरा लगा है। गौरतलब है कि P10 और P10 Plus में Lecia का कैमरा लगा था, मगर इसमें ऐसा कुछ नहीं लिखा गया है। फ्रंट कैमरा 8 मेगापिक्सल है। Huawei P10 Lite में हाइब्रिड सिम स्लॉट लगाया गया है। यह 4G LTE, वाई-फाई, ब्लूटूथ, जीपीएस और एनफसी सपॉर्ट करता है। इसमें 3000 mAh बैटरी लगाई गई है। स्मार्टफोन की बैक साइड पर फिंगरप्रिंट सेंसर भी दिया गया है। भारत या अन्य मार्केट्स में इसे लॉन्च करने को लेकर कंपनी की क्या योजना है, इस बारे में भी कोई जानकारी नहीं मिल पाई है।
स्मार्टफोन बनाने वाली चीन की कंपनी वीवो ने भारत में Vivo Y66 नाम का नया स्मार्टफोन लॉन्च किया है। इस स्मार्टफोन को सेल्फी के शौकीनों के लिए उतारा गया है। इसमें 16 मेगापिक्सल का फ्रंट कैमरा लगा है। जानें, क्या हैं इसके स्पेसिफिकेशंस और किस दाम पर लॉन्च किया गया है इसे: Vivo Y66 ऐंड्रॉयड 6.0 मार्शमैलो पर आधारित फनटच OS 3.0 पर रन करता है। इसमें 5.5 इंच का HD IPS डिस्प्ले लगा है, जिसका रेजलूशन 720 x 1280 पिक्सल्स है। इस पर 2.5D कर्व्ड ग्लास भी लगा है। मेटल बॉडी वाले इस स्मार्टफोन में 64 बिट ऑक्टा-कोर प्रोसेसर के साथ 3 जीबी रैम लगाई गई है। इंटरनल मेमरी 32 जीबी है जिसे माइक्रोएसडी कार्ड से 256 जीबी तक बढ़ाया जा सकता है। Vivo Y66 में 16 मेगापिक्सल फ्रंट कैमरा लगा है, जिसके साथ मूनलाइट ग्लो डिस्प्ले फ्लैश फीचर दिया गया है। बैक कैमरा 13 मेगापिक्सल है जिसके साथ LED फ्लैश भी लगाई गई है। स्मार्टफोन 4G LTE, वाई-फाई, ब्लूटूथ और माइक्रो-यूएसबी सपॉर्ट करता है। इस स्मार्टफोन में 3000 mAh बैटरी लगाई गई है। इसमें कंपनी ने स्मार्ट स्क्रीन स्प्लिट फीचर भी दिया है, जिससे मल्टीटास्किंग में सुविधा होती है। लगातार स्क्रीन पर नजर रखते वक्त आंखों पर स्ट्रेन न पड़े, इसके लिए आई प्रॉटेक्शन मोड भी दिया गया है। Vivo Y66 की कीमत 14,990 रुपये रखी गई है। यह क्राउन गोल्ड और मैट ब्लैक कलर ऑप्शंस में उपलब्ध होगा।
शाओमी ने भारत में अपना नया स्मार्टफोन Redmi 4A लॉन्च कर दिया है। यह स्मार्टफोन शाओमी की Redmi 4 सीरीज का सबसे बेसिक वेरियंट है। कंपनी ने इसे पिछले साल नवंबर में चीन में Xiaomi Redmi 4 और Xiaomi Redmi 4 Prime के साथ लॉन्च किया था। जानें, क्या हैं इस स्मार्टफोन के फीचर्स और किस दाम पर लॉन्च किया गया है इसे: यह ऐंड्रॉयड 6.0 मार्शमैलो पर आधारित कंपनी के अपने यूजर इंटरफेस MIUI8 पर रन करता है। स्मार्टफोन में 5 इंच का HD डिस्प्ले लगा है जिसका रेजलूशन 720 x 1280 पिक्सल्स है। इसमें 1.4GHz के क्वॉड-कोर स्नैपड्रैगन 425 प्रोसेसर के साथ अड्रीनो 708 जीपीयू और 2 जीबी रैम लगी है। स्मार्टफोन की इंटरनल मेमरी 16 जीबी है। 128 जीबी तक का माइक्रोएसडी कार्ड भी इसमें लगाया जा सकता है। Redmi 4A का बैक कैमरा 13 मेगापिक्सल है। इसमें PDAF, 5 लेंस सिस्टम, f/2.2 अपर्चर और एक LED फ्लैश है। फ्रंट कैमरा 5 मेगापिक्सल है। पॉलिकार्बोनेट बॉडी वाले शाओमी रेडमी 4A में हाइब्रिड ड्यूल सिम कार्ड स्लॉट लगाया गया है। कनेक्टिविटी की बात करें तो यह 4G VoLTE, वाई-फाई, जीपीएस, ब्लूटूथ और माइक्रो-यूएसबी सपॉर्ट करता है। इसमें 3120 mAh बैटरी लगी है जो फास्ट चार्जिंग सपॉर्ट करती है। शाओमी रेडमी 4A की कीमत 5,999 रुपये रखी गई है। गुरुवार दोपहर 12 बजे से यह ऐमजॉन इंडिया और Mi.com से खरीदा जा सकता है। यह डार्क ग्रे और गोल्ड कवर्स में उपलब्ध होगा। इसका रोड गोल्ड कलर ऑप्शन भी है जिसकी बिक्री 6 अप्रैल को Mi.com पर होगी।
वैज्ञानिकों ने ऐसी इन्फ्रारेड किरणें डिवेलप की हैं जो मौजूदा वाई-फाई नेटवर्क से 100 गुना फास्ट वायरलेस इंटरनेट दे सकती हैं। ये इन्फ्रारेड रेज़ नुकसानदेह भी नहीं हैं औप मौजूदा वाई-फाई नेटवर्क की तुलना में ज्यादा डिवाइसेज इनसे कनेक्ट किए जा सकते हैं। वाई-फाई अगर स्लो हो तो बहुत खीझ होती है। दरअसल बहुत सारे डिवाइसेज जब किसी वाई-फाई नेटवर्क से जुड़ते हैं तो वह स्लो हो जाता है। मगर रिसर्चर्स का कहना है कि नए सिस्टम में कंजेशन नहीं बढ़ता। नीदरलैंड्स में इंडोफेन यूनिवर्सिटी ऑफ टेक्नॉलजी के रिसर्चर्स ने जो नया वायरलेस नेटवर्क डिवेलप किया है, उसकी कैपेसिटी बहुत ज्यादा है। यह 40 गीगाबिट्स प्रति सेकंड की स्पीड देता है। इसमें नेटवर्क कंजेशन इसलिए नहीं होता क्योंकि हर डिवाइस को अलग किरण से कनेक्टिविटी मिल रही होती है। रिसर्चर्स का कहना है कि नया सिस्टम काफी सिंपल है और सेटअप करने में भी आसान है। वायरलेस डेटा सेंट्रल लाइट ऐंटेनाज़ से आता है। इसमें ऐंटेनाज़ वाले सिस्टम को छत पर लगाया जा सकता है, जहां से आसानी से इन्फ्रारेड रेज़ को डिवाइस की तरफ डायरेक्ट किया जा सकता है। अगर आप मूव कर रहे हैं और एक ऐंटेना की पहुंच से बाहर चले जाते हैं तो दूसरा ऐंटेना अपने आप आपके डिवाइस से कनेक्ट कर लेगा। यह नेटवर्क अपने आप सभी वायरलेस डिवाइसेज की लोकेशन को ट्रैक कर लेता है। डिवाइस से भेजे जाने वाले रेडियो सिग्नल्स को ट्रैक करके यह काम किया जाता है। जिस वेवलेंग्थ की इन्फ्रारेड रेज़ इस सिस्टम में इस्तेमाल की जा रही हैं, वे रेटिना नहीं पहुंच सकतीं। ऐसे में आंखों के लिए यह सिस्टम पूरी तरह सुरक्षित है। इंग्लिश में पढ़ें: New Wi-Fi system to provide 100 times faster internet
नई दिल्ली देश की दिग्गज टेलिकॉम कंपनियों भारती एयरटेल और रिलायंस जियो के बीच छिड़ी कारोबारी जंग थमती नहीं दिख रही। भारत के टेलिकॉम मार्केट में हाल ही में एंट्री करने वाले रिलायंस जियो ने एक बयान जारी कर एयरटेल के नेटवर्क को अपनी रेटिंग में देश में सबसे तेज बताने पर ब्रॉडबैंड टेस्टिंग कंपनी Ookla पर निशाना साधा है। जियो ने कहा कि Ookla ने खुद अपने रिसर्च मेथड में 'कमी' की बात स्वीकार की है। इस बारे में जियो कई बार सवाल उठाता रहा है। कंपनी ने कहा कि Ookla ने खुद स्वीकार किया है कि मल्टिपल सिम वाली डिवाइस में वह ऐक्चुअल डेटा डेटा प्रवाइडर के बारे में हमेशा सही जानकारी नहीं जुटा पाता है। इससे उसके रिसर्च मेथड की कमियां उजागर होती हैं। इससे पहले Ookla ने अपने स्पीडटेस्ट रिजल्ट्स का बचाव करते हुए कहा था कि स्पीडटेस्ट एंड्रॉयड ऐप्लिकेशन ऐक्टिव कैरियर वैल्यू पर बेस्ड है। लेकिन, एंड्रॉयड प्लेटफॉर्म की लिमिटेशन के चलते 'ऐक्टिव कैरियर' कई सिम वाली डिवाइस में हमेशा ऐक्चुअल डेटा प्रवाइडर के बारे में सही जानकारी नहीं दे पाता है। ऐसी स्थिति में Ookla अडिशनल डेटा सोर्सेज और मकेनिज्म का इस्तेमाल करता है ताकि ऐक्चुल डेटा कैरियर की टेस्टिंग की जा सके। जियो की ओर से जारी बयान में कहा कि Ookla के बयान से हमारी बात पुख्ता होती है। कंपनी की ओर से भारत में जुटाए ज्यादातर डेटा में साफतौर पर खामी है, जहां 90 पर्सेंट से ज्यादा स्मार्टफोन डुअल-सिम हैं। जियो ने कहा कि गलत प्राइमरी डेटा के आधार पर निकाला गया कोई भी परिणाम डेफिनिट नहीं हो सकता है और यह सिर्फ संभावना को व्यक्त करता है। रिलायंस लिमिटेड का मालिकाना हक वाली कंपनी ने कहा कि इस तरह के गलत परिणामों को मार्केट लीडर कंपनी की ओर से इस्तेमाल किया जाना गलत है।
भोपाल भारत में दिन पर दिन इंटरनेट यूजर्स की संख्या बढ़ते ही जा रही है, आशा जताई जा रही है कि भविष्य में यह संख्या और भी बढ़ेगी। सर्च इंजन गूगल के एक सीनियर ऑफिशल के अनुसार भारत में 2017 तक इंटरनेट यूजर्स की संख्या 500 मिलियन यानी 50 करोड़ तक पहुंच जाएगी जिसमें से 400 मिलियन (40 करोड़) से भी ज्यादा लोग मोबाइल के जरिए ऑनलाइन होंगे। गूगल इंडिया के सर्च क्वालिटी के स्ट्रैटिजिस्ट आशीष कलसी ने बताया कि भारत में 350 मिलियन लोग इंटरनेट यूज कर रहे हैं जिनमें से 152 मिलियन मोबाइल के जरिए ऑनलाइन रहते हैं। 2017 तक इस संख्या में इजाफा होने के आसार हैं। Vox फाउंडेशन और गूगल के द्वारा आयजित एक कार्यक्रम में आशीष ने कहा कि इंडिया में अगले साल तक इंटरनेट यूजर्स की संख्या और भी बढ़ने के आसार हैं। कालसी ने बताया कि किसी भी वेबसाइट के गूगल सर्च में जल्दी आ जाने के लिए पहुंच(ऐक्सेसेबिलिटी) , मूल्य (वैल्यू), प्रदर्शन (डिसप्ले) और एक अच्छे यूजर एक्स्पीरियंस की जरूरत होती है। कालसी ने कहा कि कॉन्टेंट ही असल में बड़ी चीज है, गूगल बस उसे एक लेवल देता है।
अमित मिश्रा, नई दिल्‍ली 251 रुपये में दुनिया का सबसे सस्‍ता स्‍मार्टफोन 'फ्रीडम 251' मुहैया कराने का दावा करने वाली कंपनी रिंगिंग बेल्‍स खुद पर उठने वाले सवालों का जितना जवाब देने की कोशिश कर रही है, उससे ज्‍यादा सवाल उस पर उठते जा रहे हैं। कंपनी ने जिन 600 से ज्‍यादा फर्मों को अपना सर्विस सेंटर बताया है, वही फर्म इस बात से अनजान हैं। उनका कहना है कि उन्‍हें इस बारे में पता तक नहीं है। जब इस बारे में कंपनी से संपर्क साधने की कोशिश की गई तो शनिवार को इसका कोई भी अधिकारी बात करने के लिए उपलब्ध नहीं था हालांकि एक ईमेल के जरिए उन्होंने मीडिया में उठाए जा रहे सवालों का क्रमवार जवाब देने की कोशिश जरूर की। ईमेल के साथ अटैच की गई आफ्टर सेल सर्विस के लिए लगाई गई लिस्ट कुछ और ही सवाल खड़े कर रही है। यह भी पढ़ें: सावधान! फर्जी तरीके से हो रही 'फ्रीडम 251' की बिक्री मुकर गए सर्विस सेंटर वाले: इस लिस्ट में तकरीबन 600 फर्मों के नाम, पते, ईमेल और फोन नंबर दिए गए हैं। हमने तकरीबन 15 फर्मों में फोन पर बात करने के बाद पाया कि वे खुद इस बात से अनजान हैं कि आखिर कैसे उनके नाम ऑफ्टर सेल सर्विस देने वालों की लिस्ट में डाल दिया गया है। इन फर्मों में से कुछ हैं- देवरिया की संदीप इलेक्ट्रॉनिक्स, कानपुर की शिवांश टेलिकॉम, झांसी का आनंद गिफ्ट्स और जयपुर की फर्स्ट मोबाइल आदि। इसके अलावा कंपनी ने कई फर्मों के मोबाइल नंबर या तो गलत दिए हैं या वे नंबर मिल ही नहीं रहे। जब इस सवाल का जवाब जानने की कोशिश कंपनी से की गई तो उन्होंने किसी भी तरह का जवाब खबर लिखे जाने तक नहीं दिया। यह भी पढ़ें: मंगल में बना 'फ्रीडम 651' बुक करवाना चाहेंगे? ऐसे ही कुछ सवाल-जवाबों पर एक नजर: - कंपनी ने एक सवाल के जवाब में लिखा कि अब तक वह 30 हजार फोन बेच चुके हैं और 2 दिनों में उन्होंने तकरीबन 6.17 करोड़ मोबाइल की बुकिंग ले ली है। उन्होंने यह नहीं बताया कि एक खास लिंक को मेल से भेज कर वह जिन लोगों से पैसे लेने का काम कर रहे हैं उनकी संख्या कितनी है? - एडकॉम कंपनी के हैंडसेट्स को उन्होंने एक डमी फोन की तरह इस्तेमाल करने की बात कही है, लेकिन यह नहीं बताया कि उसके ब्रैंड नेम को मिटाने की कोशिश क्यों की गई। उनका कहना है कि ऐसा उन्होंने एडकॉम डायरेक्टर संजीव भाटिया की जानकारी में किया और उनसे ही पूरी जानकारी ली जा सकती है। एडकॉम पहले ही खुद को रिंगिंग बेल्‍स से अलग कर चुका है।
नई दिल्‍ली दुनिया का सबसे सस्ता स्मार्टफोन बाजार में उतारने का दावा करने वाली कंपनी 'रिंगिंग बेल्‍स' उत्पाद शुल्क और आयकर विभागों की जांच के घेरे में आ गई है। कंपनी की तरफ से 251 रुपये में स्मार्टफोन बेचने को लेकर लगातार उठते सवालों के बीच इन विभागों की नजर कंपनी पर गई है। सूत्रों के अनुसार, आयकर विभाग नोएडा स्थित कंपनी के वित्तीय ढांचे की जांच पड़ताल कर रहा है। विभाग ने कंपनी पंजीयक से कंपनी के दस्तावेज प्राप्त किए हैं। रिंगिंग बेल्‍स के अध्यक्ष अशोक चड्ढा ने कहा, 'हां, उत्पाद शुल्क और आयकर विभाग के अधिकारी यहां आए थे। हम सरकार के मेक इन इंडिया, कौशल भारत और स्टार्ट अप इंडिया के तहत लक्ष्य हासिल करने की योजना बना रहे हैं जिसके लिए उन्होंने भविष्य के लिए हमें कुछ दिशानिर्देश दिए और पूरा समर्थन और सहयोग दिया।' रिंगिंग बेल्‍स ने इस सप्ताह एक बड़े समारोह में दुनिया का सबसे सस्ता स्मार्टफोन पेश किया था जिसकी कीमत मात्र 251 रुपये है। हालांकि, इसको लेकर कंपनी का उत्साह लंबे समय तक नहीं रह सका और इस बात को लेकर विवाद पैदा हो गया कि कंपनी ने समारोह में जो फोन दिखाए, वह उसकी प्रतिद्वंद्वी कंपनी एडकॉम का हैंडसेट था। चड्ढा ने साफ किया, 'वह एक नमूना या प्रोटोटाइप हैंडसेट दिखाना चाहते थे कि कंपनी का हैंडसेट कैसा होगा, यह उनका अंतिम उत्पाद नहीं है।' उद्योग जगत से जुड़े लोगों ने कंपनी के खिलाफ दूरसंचार मंत्रालय को शिकायत की थी और मामले की तह तक जाने का अनुरोध किया था। मंत्रालय ने रिंगिंग बेल्‍स से बिना भारतीय मानक ब्‍यूरो (बीआईएस) प्रमाणपत्र के 'फ्रीडम 251' मोबाइल फोन पेश किए जाने को लेकर स्‍पष्‍टीकरण मांगा है। साथ ही उसने उत्तर प्रदेश सरकार से कंपनी की विश्वसनीयता का पता लगाने को कहा है।
आशीष पांडे, बार्सिलोना कभी बुलफाइटिंग के लिए मशहूर बार्सिलोना इन दिनों तैयार है टेक्नॉलजी के सबसे बड़े मुकाबले के लिए। सालाना मोबाइल वर्ल्ड कांग्रेस का 2016 अडिशन सोमवार से यहां शुरू हो रहा है। इससे ठीक एक दिन पहले सैमसंग अपने प्रीमियर फ्लैगशिप फोन गैलेक्सी एस7 और एस7 Edge को लॉन्च करेगी। पिछले साल एमडब्ल्यूसी से ठीक पहले उसने गैलेक्सी एस6 और उसका एज वर्जन लॉन्च किया था। इस बार यह भी अंदाजा लगाया जा रहा है कि कोरियन कंपनी न सिर्फ फ्लैगशिप फोन बल्कि वर्चुअल रिऐलिटी (वीआर) पर भी कुछ बड़े ऐलान कर सकती है। बार्सिलोना शहर में हमने सिटी सेंटर जैसे अहम इलाकों में सैमसंग के बड़े वीआर बूथ बने देखे जिनसे अंदाजा लगाया जा सकता है कि फोन से आगे की स्ट्रेटिजी है। गैलेक्सी एस7 और उसके एज वर्जन में क्या होगा, इस बारे में अभी कोई जानकारी नहीं दी गई है, लेकिन ऐसे अनुमान है कि बाकी फीचरों के अलावा फोन में बैटरी पर काफी कुछ नया होगा। कुछ दिन पहले इंडोनेशिया से आए विडियो से अनुमान लगे थे कि वायरलेस चार्जिंग, गैलेक्सी गियर के साथ सिनक्रोनाइजेशन, वॉटर प्रूफ जैसे फीचर होंगे। रविवार को इन सबसे पर्दा हट जाएगा और हम इसकी जानकारी आप तक लाइव अपडेट से अपने ट्विटर हैंडल @NBTTech और @NBTDilli के जरिए लाएंगे। सैमसंग की यह बड़ी लॉन्च है तो एक और कोरियन कंपनी एलजी भी तैयार है। वह भी अपना नया फ्लैगशिप फोन जी5 लॉन्च करने जा रही है, जिसके बारे में कहा जा रहा है कि वह लेटेस्ट स्नैपड्रैगन 820 प्रोसेसर, 3 जीबी रैम जैसे फीचर के साथ आएगा। ऐसा भी अनुमान है कि वह मैजिक स्लॉट नाम से एक फीचर देगी जिससे आप फोन के कुछ रिप्लेस किए जा सकने वाले पार्ट्स को आगे अपडेट कर सकते हैं, मसलन कैमरा, बैटरी आदि। लेनोवो भी अपना नया मेटल फोन लॉन्च करेगा और आगे का रोडमैप जारी करेगा। लेकिन बात सिर्फ डिवाइसेज की नहीं है। फेसबुक के बिग बॉस मार्क जकरबर्ग सोमवार को अपना की नोट अड्रेस देंगे। भारत में उसके फ्री बेसिक्स प्लान के खारिज होने के बाद जकरबर्ग यहां क्या कहते हैं इसे सब काफी अहमियत दे रहे हैं। एमडब्ल्यूसी में हमें काफी इंतजार यह देखने का भी है कि कनेक्टिविटी के नए मुकाम 5जी को यहां किस तरह शोकेस किया जाता है। इस मोबाइल कांग्रेस में 5जी को काफी तवज्जो दी जा रही है।
दिल्ली/नोएडा दुनिया के सबसे सस्‍ते स्‍मार्टफोन 'फ्रीडम 251' की बुकिंग बंद होने के बाद लोगों के बीच इसके जबर्दस्‍त क्रेज को देखते हुए फर्जीवाड़ा शुरू हो गया है। नोएडा में इस फोन की ऑफलाइन बुकिंग शुरू हो गई है। काउंटर लगाकर 251 रुपये की पर्ची काट यह फोन देने का दावा किया जा रहा है। हालांकि, कंपनी ने इस तरह की बुकिंग से साफ इनकार किया है। 251 रुपये की पर्ची काटी: नोएडा स्थित सलारपुर चौकी के पास लोग काउंटर लगाकर 251 रुपये की पर्ची काट रहे थे। उनका दावा था कि अप्रैल में फोन की होम डिलिवरी की जाएगी। दूसरी ओर रिंगिंग बेल्‍स कंपनी की ओर से किसी भी प्रकार की ऑफलाइन बुकिंग से इनकार किया गया है। नोएडा में यही रसीद देकर लोगों को फोन देने का दावा किया जा रहा है कंपनी की ओर से अधिकारिक तौर पर बताया गया है कि अभी तक 7 करोड़ से अधिक फोन की बुकिंग की जा चुकी है। पहले 25 लाख लोगों को ही फोन मिलेगा। जिन लोगों का पैसा जमा नहीं हो पाया है, उन्हें मेल के माध्यम से पेमेंट गेटवे रिक्वेस्ट भेजी जाएगी। कंपनी ने कहा कि जितने ऑर्डर की उम्मीद की थी, आंकड़ा उससे कहीं अधिक है। इसीलिए हम अब पहले चरण में बुकिंग बंद कर रहे हैं। बात नहीं की, ई-मेल किया: शनिवार को कंपनी का कोई भी अधिकारी बात करने के लिए उपलब्ध नहीं था, हालांकि एक ईमेल के जरिए उन्होंने मीडिया में उठाए जा रहे सवालों का क्रमवार जवाब देने की कोशिश जरूर की। 30 हजार फोन बिके: कंपनी ने एक सवाल के जवाब में लिखा कि अब तक वह 30 हजार फोन बेच चुके हैं। 2 दिनों में उन्होंने तकरीबन 6.17 करोड़ मोबाइल की बुकिंग ले ली है। उन्होंने यह नहीं बताया कि एक खास लिंक को मेल से भेज कर वह जिन लोगों से अब पैसे लेने का काम कर रहे हैं, उनकी संख्या कितनी है? इनके जवाब गायब: ईमेल पर दिए ढेरों जवाबों में कहीं भी इन सवालों का जवाब नहीं दिया गया है कि लाखों मोबाइल डिलिवर करने के लिए फाइनैंस का इंतजाम कहां से होगा और कौन कंपनी के इक्विटी होल्डर होंगे? कौन सी फर्म नोएडा और उत्तराखंड में लगाई जाने वाली दो मैन्युफैक्चरिंग यूनिट की जिम्मेदारी लेगी? कंपनी के सीईओ बुकिंग के पैसों को फोन डिलिवर होने से पहले सरकार या रिजर्व बैंक के पास रखने की बात कर रहे हैं, लेकिन इस तरह का कोई भी प्रावधान मौजूद नहीं है।
नई दिल्ली स्मार्टफोन बनाने वाली भारतीय कंपनी स्वाइप टेक्नॉलजीज़ ने नया 4G स्मार्टफोन लॉन्च किया है। बजट सेगमेंट में उतारे गए इस स्मार्टफोन का नाम Swipe Elite 3 रखा गया है। जानें, क्या हैं इसके फीचर्स और दाम क्या है: Swipe Elite 3 में 5 इंच का HD डिस्प्ले लगा है, जिसका रेजॉलूशन 720 x 1280 पिक्सल्स है। ऐंड्रॉयड 6.0 मार्शमैलो पर रन करने वाले इस स्मार्टफोन में 1.3 GHz के क्वॉड-कोर प्रोसेसर के साथ 2 जीबी रैम लगाई गई है। स्मार्टफोन की इंटरनल मेमरी 16 जीबी है और 32 जीबी तक का माइक्रोएसडी कार्ड इसमें लगाया जा सकता है। इसे स्पेस ग्रे और शैंपेन गोल्ड कलर्स में उतारा गया है। Swipe Elite 3 ड्यूल-सिम स्मार्टफोन है। इसका बैक कैमरा 7 मेगापिक्सल है, जिसके साथ ड्यूल LED फ्लैश दी गई है। फ्रंट कैमरा 5 मेगापिक्सल है। कनेक्टिविटी की बात करें तो यह 4G VoLTE, 3G, वाई-फाई, ब्लूटू और जीपीएस सपॉर्ट करता है। स्मार्टफोन में 2500 mAh बैटरी लगी है। इस स्मार्टफोन को 5,499 रुपये में लॉन्च किया गया है। यह सिर्फ फ्लिपकार्ट पर उपलब्ध होगा। इंग्लिश में पढ़ें: Swipe Elite 3 smartphone with 4G VoLTE support launched at Rs 5,499
मुंबई ग्राहकों का आंकड़ा 10 करोड़ पार होने पर रिलायंस जियो ने एक बार फिर आकर्षक ऐलान किए हैं। कंपनी ने जियो प्राइम मेंबरशिप प्लान पेश किया है, जिसके तहत यूजर्स को 303 रुपये प्रति महीने में अनलिमिटेड कॉलिंग और अनलिमिटेड डेटा मिलेगा। खास बात यह है कि 99 रुपये की यह मेंबरशिप मौजूदा 10 करोड़ जियो ग्राहक और 31 मार्च 2017 तक जियो से जुड़ने वाले नए यूजर्स ही ले पाएंगे। रिलायंस इंडस्ट्रीज़ के चेयरमैन मुकेश अंबानी ने खास तौर पर आयोजित कार्यक्रम में कहा कि जियो पर भरोसा जताने वाले 10 करोड़ ग्राहक एक तरह से जियो के को-फाउंडर हैं। उन्होंने कहा, 'दोस्तो, सरल शब्दों में कहूं तो आपने हमपर विश्वास किया और इसके लिए मैं आपका बहुत आभारी हूं। अब हमारा यह कर्तव्य है कि जो कोई जियो के साथ है उसे आने वाले दिनों में सबसे अधिक फायदा मिले।' इसके बाद उन्होंने कुछ ऐलान किए, जो इस तरह से हैं: 1. जियो का वादा है कि देश में किसी भी नेटवर्क पर वॉइस कॉलिंग फ्री रहेगी और रोमिंग का चार्ज भी नहीं लगेगा। 2. 31 मार्च 2017 तक जियो के हैपी न्यू इयर ऑफर के तहत डेटा अनलिमिटेड मिल रहा है, मगर 1 अप्रैल से कस्टम टैरिफ प्लान ऑफर किए जाएंगे। 3. जियो अन्य नेटवर्क्स के टैरिफ प्लान से भी सस्ते और बेहतर प्लान लाएगा। हम न सिर्फ अन्य नेटवर्क्स के प्लान्स को मैच करेंगे बल्कि उनसे 20 फीसदी एक्स्ट्रा डेटा भी देंगे। 4. अभी तक जियो से जुड़ चुके ग्राहक और 31 मार्च 2017 से पहले जियो से जुड़ने वाले नए यूजर्स सिर्फ 99 रुपये में जियो प्राइम मेंबरशिप ले सकते हैं। 5. जियो प्राइम मेंबर्स को 31 मार्च 2018 तक जियो के हैपी न्यू इयर अनलिमिटेड प्लान वाले बेनिफिट्स मिलते रहेंगे यानी उन्हें अनलिमिटेड डेटा (1GB हाई स्पीड, बाकी 128 kbps) मिलता रहेगा। इसके लिए उन्हें हर महीने सिर्फ 303 रुपये चुकाने होंगे। 6. माइ जियो ऐप, वेबसाइट या फिर स्टोर के जरिए यह मेंबरशिप ली जा सकती है। जियो प्राइम मेंबर्स को वक्त-वक्त पर नए ऑफर्स मिलते रहेंगे। ये ऑफर्स My Jio ऐप के जरिए मिलेंगे। 7. जियो प्राइम मेंबर्स को 10000 रुपये के सालाना वैल्यू वाली जियो के डिजिटल कॉन्टेंट की मेंबरशिप 31 मार्च 2018 तक फ्री मिलेगी।
बार्सिलोना मोबाइल वर्ल्ड कांग्रेस में सैमसंग और रिलायंस जियो ने मंगलवार को जॉइंट प्रेस कॉन्फ्रेंस की और 4G नेटवर्क को मिलकर और बेहतर बनाने के लिए अपने इनफिल ऐंड ग्रोथ (I&G) प्रॉजेक्ट का ऐलान किया। इस साझा प्रेस कॉन्फ्रेंस में आहट मिली भारत में 5जी की दस्तक की। जिस 5G नेटवर्क का भारत में 2020 तक आना तय माना जा रहा था वह इससे पहले ही दस्तक दे सकता है। सैमसंग और जियो, दोनों ने संकेत दिए कि वे 5G के लिए अभी ही तैयार हैं, लेकिन 5G का आगमन 4G को रिप्लेस करने वाला नहीं बल्कि एक अलग तरह का ढांचा बनाने का होगा। सैमसंग के अधिकारियों ने संकेत दिया कि 5जी एक बेहद ताकतवर वाईफाई की तरह होगा, जो कुछ किलोमीटर के दायरे में अभी के मुकाबले लाखों गुणा ज्यादा स्पीड से डेटा ट्रांसफर करेगा। इससे अलग तरह के ऐप्लिकेशन, मशीनों और गैजट्स के बीच काफी तेज कनेक्टिविटी देखी जा सकेगी। मसलन, आपके घर के गैजट्स आपस में बात कर एक-दूसरे को जरूरत के हिसाब से कंट्रोल कर सकेंगे, केबल टीवी के लिए तार की जरूरत नहीं होगी, वायरलेस के जरिए कॉन्टेंट भेजा जा सकेगा। 5जी नेटवर्क 4G के विकल्प की तरह नहीं आएगा बल्कि यह एक अलग तरह के डिजिटल जीवन को जन्म देगा। सैमसंग इलेक्ट्रॉनिक्स के प्रेजिडेंट और हेड नेटवर्क बिजनेस यंगकी किम ने कहा कि भारत भर में लाखों नए सेल्स का डेप्लॉयमेंट एलटीए अडवांस्ड प्रो और 5G के क्षेत्र में नए मानदंड स्थापित करने में अहम भूमिका निभाएगा। रिलायंस जियो के अधिकारियों ने कहा कि एलटीई में सुधार की बहुत गुजांइश और स्कोप है, लेकिन जहां तक आगे बढ़ने की बात है तो हम 5G को अडॉप्ट और लागू करने के लिए तैयार हैं।
नई दिल्ली एचटीसी कॉर्प इस साल अपने पोर्टफोलियो को घटाकर आधा करने की तैयारी में है। कंपनी 10,000 रुपये से नीचे की कीमत वाले फोन की रेंज से पूरी तरह निकल जाएगी। कंपनी का इरादा प्रीमियम एंड मार्केट में अपनी मौजूदगी मजबूत करना और वॉल्यूम के मुकाबले वैल्यू के लिहाज से मार्केट शेयर हासिल करना है। ताइवानी स्मार्टफोन कंपनी अगले क्वॉर्टर के अंदर वर्चुअल रिऐलिटी हेडसेट भी लॉन्च करेगी, जिसकी कीमत प्रति पीस 950 डॉलर से ज्यादा होगी। एचटीसी कॉर्प में साउथ एशिया के प्रेसिडेंट फैसल सिद्दीकी ने बताया, 'पिछले साल हमारे पास डिजायर 620 समेत 15 मॉडल थे, जिसकी बिक्री 9,990 रुपये में की जा रही थी। हालांकि, इस साल हमारे पास सिर्फ 7-8 मॉडल होंगे, जो वर्षों से हमारे साथ रहे हैं। इन सभी मॉडलों की कीमत 10,000 रुपये से ज्यादा है।' उन्होंने कहा, '10,000 रुपये से कम का मार्केट काफी कॉम्पिटिटीव हो गया है। फोन कमोबेश एक कमोडिटी है और हमारी कॉस्ट स्ट्रक्चर और टारगेट किए जाने वाले लोगों की मांग है कि हम 10,000 और इससे ऊपर के सेगमेंट में बिजनस करें।' 10,000-20,000 रुपये के सेगमेंट में रेवेन्यू में एचटीसी की हिस्सेदारी 9-10 फीसदी है। पिछले साल इस सेगमेंट में बिक्री सबसे तेज रही। उन्होंने कहा, 'हम 10,000 से ऊपर के सेगमेंट में (20,000 रुपये तक ही सीमित नहीं) 10-12 फीसदी का मार्केट शेयर चाहते हैं, जहां हमारी हिस्सेदारी 5 फीसदी से भी ज्यादा है।' कंपनी ने मंगलवार को 2017 के लिए नया फ्लैगशिप फोन एचटीसी यू अल्ट्रा लॉन्च किया, जिसकी कीमत 59,990 रुपये है। इसके अलावा, कंपनी ने एक और मॉडल एचटीसी यू भी पेश किया, जिसकी कीमत 39,990 रुपये है। कंपनी की स्मार्टफोन मार्केट में वॉल्यूम के लिहाज से 3-4 फीसदी हिस्सेदारी है और उसका इरादा डिजायर रेंज के स्मार्टफोन के बदले नए मॉडल पेश करना है। इन मॉडलों की कीमत 10,000 से 25,000 रुपये होगी। यू रेंज की डिवाइसों की कीमत 25,000 रुपये से ऊपर होगी और यह एचटीसी के पोर्टफोलियो का प्रीमियम सेगमेंट होगा। डिजाइन रेंज का स्मार्टफोन भारत में बनाया जाएगा, जबकि यू का फोन एचटीसी ताइवान में बनाएगी। नोएडा की कॉन्ट्रैक्ट मैन्युफैक्चरर जीडीएन में कंपनी के प्रॉडक्ट्स तैयार होते हैं। सिद्दीकी ने कहा, 'हम यू सीरीज की भारत में मैन्युफैक्चरिंग का विकल्प तलाश रहे हैं। हालांकि, फिलहाल इसे बनाने वाली टेक्नॉलजी यहां उपलब्ध नहीं है।'
आमतौर पर हम जो भी पॉप्युलर सर्च इंजन इस्तेमाल करते हैं, वे सर्च की गई बातों को ट्रैक करते हैं, ताकि उसके हिसाब से ऐड वगैरह दिखा सकें। अगर आप चाहते हैं कि सर्च इंजन न तो आपकी हिस्ट्री स्टोर करे और न ही आपके द्वारा सर्च किया जाने वाला कॉन्टेंट तो आप प्राइवेट सर्च इंजन इस्तेमाल कर सकते हैं। बहुत से प्राइवेट सर्च इंजन ऐसे हैं, जो न तो आपके द्वारा सर्च की गई बातों को स्टोर करते हैं और न ही आपको ट्रैक करते हैं। हम आपके लिए 12 ऐसे सर्च इंजन लाए हैं, जो सिक्यॉरिटी और प्रिवेसी दोनों का ख्याल रखते हैं। हो सकता है कि आपको इनका इंटरफेस देखने में अच्छा न लगे, मगर सेफ्टी चाहिए तो थोड़ा बहुत समझौता तो करना ही पड़ेगा। नीचे दिए गए लिंक पर क्लिक करके देखें: गूगल से ज्यादा सिक्यॉर और प्राइवेट हैं ये 12 सर्च इंजन
24 फरवरी को वॉट्सऐप का ऑफिशल बर्थडे होता है। इस बार वॉट्सऐप 8 साल का हो गया है। इस मौके पर उसने यूजर्स के लिए एक खास फीचर लेकर आया है जो बहुत हद तक इंस्टाग्राम स्टोरीज़ से मेल खाता है। अब यूजर्स वॉट्सऐप पर स्टेटस में फोटो, विडियो और GIF को डाला जा सकता है। विस्तार से समझें कि क्या है यह फीचर और कैसे इस्तेमाल कर सकते हैं इसे.... ऐसे यूज करें WhatsApp का नया Status फीचर
आज ज्यादातर स्मार्टफोन्स ऐड्रॉयड पर चलते हैं लेकिन इसके बावजूद इस ऑपरेटिंग सिस्टम को यूजर्स के लिहाज से परफेक्ट नहीं कहा जा सकता। करण बजाज आपको ऐंड्रॉयड सिस्टम पर आने वाली कुछ ऐसी ही कॉमन प्रॉब्लम्स के बारे में बता रहे हैं, जिन्हें आप खुद दूर कर सकते हैं। आगे देखें... ऐप्स से फिक्स करें ऐंड्रॉयड स्मार्टफोन्स की आम दिक्कतें
अगर आप इंटरनेट इस्तेमाल करते हैं तो यह लगभग तय है कि आप फेसबुक भी यूज करते हों। मगर क्या आपको फेसबुक को पूरी तरह से इस्तेमाल करना आता है? फेसबुक पर बहुत सारे फीचर ऐसे हैं, जिनके बारे में ज्यादा लोगों को नहीं पता। पेश हैं कुछ ट्रिक्स, जिन्हें जानकर आप फेसबुक के उस्ताद हो जाएंगे। नीचे दिए लिंक पर क्लिक करके देखें, 11 में से कितनी चीज़ों के बारे में पता है आपको... फेसबुक के इन 11 फीचर्स का पता होना चाहिए आपको
नई दिल्ली नोएडा की कंपनी रिंगिंग बेल्स ने 251 रुपये के स्मार्टफोन 'फ्रीडम 251' के लिए बुकिंग रोक दी है। साइट पर बुकिंग क्लोज़्ड का मेसेज आ रहा है। शुक्रवार को कंपनी ने दावा किया था कि उसके पास फ्रीडम 251 के लिए करीब 5 करोड़ रजिस्ट्रेशन हो चुके हैं। कंपनी ने 25 लाख बुकिंग का टारगेट पूरा होने की बात भी कही है। इस हिसाब से अब तक 73 करोड़ रुपये की पेमेंट हो चुकी है। ध्यान देने वाली बात यह है कि कंपनी ने अभी तक फोन बनाना शुरू नहीं किया है। पहली नजर में: देखें, कैसा है फ्रीडम 251 शुक्रवार को रिंगिंग बेल्स ने बताया कि उसे सेल शुरू होने के 2 दिन के अंदर अब तक करीब 5 करोड़ रजिस्ट्रेशन मिले हैं। रिंगिंग बेल्स प्राइवेट लिमिटेड के प्रेजिडेंट अशोक चड्ढा ने कहा, 'कंपनी शुरुआती चरण में सिर्फ 25 लाख लोगों को ही स्मार्टफोन देगी। इसलिए कंपनी इस बात पर विचार कर रही है कि रजिस्ट्रेशन रोक दिया जाए या नहीं, क्योंकि यह 21 फरवरी शाम 8 बजे तक करवाया जा सकता है।' शनिवार सुबह भी यह बुकिंग जारी थी, मगर दोपहर को कंपनी ने बुकिंग बंद कर दी। कंपनी ने मेसेज में लिखा है कि पहले चरण के लिए हम बुकिंग बंद कर रहे हैं। यह भी लिखा गया है कि हम इस बार सभी की उम्मीदों को पूरी नहीं कर पाए, मगर अगले फेज़ में हम जरूर आपकी खिदमत करना चाहेंगे। मगर लोग सवाल उठा रहे हैं कि जब 25 लाख लोगों को ही स्मार्टफोन दिए जाने थे तो कंपनी ने पहले यह बात क्यों नहीं बताई और फिर 25 लाख बुकिंग हो जाने पर रजिस्ट्रेशन क्यों नहीं रोकी गई। इससे पहले चड्ढा ने कहा था, 'मुझे खुशी है कि इतने सारे लोगों ने हमारे 'मेक इन इंडिया' स्मार्टफोन में दिलचस्पी दिखाई। अब हमें अपना वादा पूरा करना है। उम्मीद है कि 10 अप्रैल से हम डिलिवरी शुरू कर देंगे और 30 जून तक यह काम पूरा हो जाएगा। ये स्मार्टफोन पहले आओ, पहले पाओ के आधार पर दिए जाएंगे।' 251 रुपये के स्मार्टफोन 'फ्रीडम 251' पर उठे सवाल रिंगिंग बेल्स के मैनेजिंग डायरेक्टर मोहित गोयल ने भी कहा है कि फ्रीडम 251 के लिए 25 लाख शुरुआती बुकिंग्स पूरी हो चुकी हैं। उनका कहना है कि ऑनलाइन बुकिंग से आए पैसे को कंपनी तब तक नहीं लेगी, जब तक अप्रैल के आखिर तक फोन डिलिवर होने शुरू न हो जाएं। उधर चड्ढा का कहना है कि कंपनी नोएडा और उत्तराखंड में दो और यूनिट्स लगाने जा रही है। मगर कंपनी कितनी जल्दी इस स्मार्टफोन को बनाना शुरू कर देगी, यह बड़ा सवाल है। फोन के ऐप्स के आइकन ऐपल के iOS की नकल होने को लेकर उन्होंने कहा कि हमने लॉन्चिंग इवेंट में किसी और ब्रैंड के सैंपल दिखाए हैं और फ्रीडम 251 उन्हीं फीचर्स के साथ डिलिवर करेंगे, जिनका हमने वादा किया है। किराने वाले ने ऐसे लॉन्च किया 'फ्रीडम 251' इस तरह का वादा पूरा करना फ्रीडम 251 के निर्माताओं के लिए आसान नहीं लग रहा। भारत सरकार इसकी बुकिंग पर करीबी नजर रख रही है। इंडियन सेल्युलर असोसिएशन ने भी टेलिकॉम मिनिस्ट्री से अपील की है कि वह इस मामले की जांच करे क्योंकि इतनी कम कीमत पर स्मार्टफोन बेचना संभव नहीं है। इस बीच इनकम टैक्स ऑफिसर्स और पुलिस ने नोएडा के सेक्टर 63 स्थित कंपनी के ऑफिस में पड़ताल की है। डीएसपी अनूप सिंह ने कहा, 'अगर जरूरत पड़ी तो फोनों की डिलिवरी पूरी होने तक हम गोयल के डॉक्युमेंट्स और पासपोर्ट अपने पास रख लेंगे।' (IANS की इनपुट के साथ)
माइक्रोमैक्स ने अपने स्मार्टफोन्स की Vdeo सीरीज का विस्तार करते हुए दो नए स्मार्टफोन्स लॉन्च किए हैं। पिछले महीने ही लॉन्च की गई इस सीरीज के नए स्मार्टफोन्स का नाम Vdeo 3 और Vdeo 4 है। इससे पहले Vdeo 1 और Vdeo को लॉन्च किया गया था, जिनमें विडियो कॉलिंग के लिए Google Duo ऐप प्रीलोडेड था। नए स्मार्टफोन्स में भी यह ऐप डाला गया है। Micromax Vdeo 3 और Vdeo 4 को कंपनी ने अपनी वेबसाइट पर लिस्ट किया है, मगर कीमत के बारे में कोई जानकारी नहीं दी गई है। यह भी नहीं बताया गया है कि इनकी बिक्री कब से शुरू होगी। माइक्रोमैक्स Vdeo 3 और Vdeo 4 ऐंड्रॉयड 6.0 मार्शमैलो पर रन करते हैं। दोनों स्मार्टफोन्स 4G VoLTE सपॉर्ट करते हैं। कंपनी ने Vdeo 3 के स्पेसिफिकेशंस के बारे में ज्यादा जानकारी तो नहीं दी है, मगर लिखा है कि इसमें 5 इंच का शैटर-प्रूफ गरिला ग्लास लगा है। फोन में ब्रश्ड मेटल कवर लगा है। Vdeo 4 के स्पेसिफिकेशंस बताए गए हैं। इसमें 5 इंच का HD डिस्प्ले लगा है। 1.1GHz के क्वॉडकोर स्नैपड्रैगन 210 MSM8909 प्रोसेसर के साथ इसमें 1 जीबी रैम लगाई गई है। Vdeo 4 का बैक कैमरा 8 मेगापिक्सल और फ्रंट कैमरा 3 मेगापिक्सल है। बैक कैमरे के साथ LED फ्लैश भी लगी है। माइक्रोमैक्स Vdeo 4 की स्टोरेज 8 जीबी है, जिसमें से 4 जीबी को यूजर्स इस्तेमाल कर सकते हैं। 32 जीबी तक का माइक्रोएसडी कार्ड लगा सकते हैं। बैटरी 4000 mah है। कंपनी का दावा है कि यह 24 घंटों का टॉकटाइम दे सकती है। कनेक्टिविटी की बात करें को Vdeo 4 वाई-फाई, ब्लूटूथ, यूएसबी 2.0 और 3.5mm हेडफोन जैक सपॉर्ट करता है। इसमें ग्रैविटी सेंसर, ऐक्सलरोमीटर, प्रॉक्सिमिटी सेंसर और ऐंबियंट लाइट सेंसर भी हैं।
नई दिल्ली सोशल नेटवर्किंग साइट फेसबुक ने अपने नए फीचर ‘वर्कप्लेस’ का कमर्शल लॉन्च किया है। कंपनी इससे दुनिया की सभी कंपनियों को वर्कप्लेस में फेसबुक के इस्तेमाल का मेसेज देना चाहती है। ऑफिशल कम्यूनिकेशन में आमतौर पर ईमेल का इस्तेमाल होता है। फेसबुक इसे ‘वर्कप्लेस’ से बदलना चाहती है। भारत इस नए टूल का इस्तेमाल करने में दूसरे देशों से आगे है। फेसबुक फॉर वर्क को कंपनी ने वर्कप्लेस का नाम दिया है। इसे कंपनी ने पायलट प्रॉजेक्ट के तहत 18 महीने पहले लॉन्च किया था। इस टूल का इस्तेमाल अभी स्टारबक्स से डेनॉन, भारत में गोदरेज से लेकर यस बैंक, सिंगापुर की गवर्नमेंट टेक्नोलॉजी एजेंसी और ऑटो रिक्शा एग्रीगेटर जुगनू, लॉजिस्टिक कंपनी डेलीवेरी में हो रहा है। फेसबुक ऐट वर्क के एशिया पैसिफिक हेड रमेश गोपालकृष्ण ने कहा, ‘फेसबुक यूज करने के लिए ट्रेनिंग की जरूरत नहीं है। यह सिंपल है। भारत में पहले से ही 16 करोड़ लोग हमारे यूजर्स हैं। हम इसका फायदा उठाना चाहते हैं।’ फेसबुक ऐट वर्क को 1,000 से ज्यादा कंपनियों ने अपनाया है। वर्कप्लेस यूजर्स में भारत के बाद नॉर्वे, अमेरिका, ब्रिटेन और फ्रांस का नंबर है। फेसबुक ने वर्कप्लेस को सोमवार से सभी कंपनियों के लिए खोल दिया। जो कंपनियां अब फेसबुक की इस सर्विस का इस्तेमाल करना चाहती हैं, उन्हें पहले 1,000 मंथली ऐक्टिव यूजर्स के लिए प्रति यूजर 3$, 1,001 से 10,000 मंथली यूजर्स के लिए प्रति यूजर 2$ और 10,000 से अधिक मंथली यूजर के लिए 1$ प्रति यूजर के हिसाब से पेमेंट करना होगा। एंटरप्राइज सेगमेंट में फेसबुक की एंट्री देर से हुई है। ऑफिस स्पेस में दूसरी कंपनियां भी जोर-आजमाइश कर रही हैं। इनमें माइक्रोसॉफ्ट के यमर और फेसबुक के वॉट्सएप जैसे प्रॉडक्ट्स शामिल हैं। ये दोनों छोटी कंपनियों में पॉप्युलर हैं। फेसबुक ने एक बयान में कहा, ‘वर्कप्लेस का एक्सपीरियंस फेसबुक अकाउंट जैसा है। इसमें लाइव, रिऐक्शन, सर्च और ट्रेंडिंग पोस्ट जैसे फीचर्स हैं। आप इसके जरिए अपने ऑफिस मित्र के साथ दुनियाभर में कही भी रियल टाइम में चैट कर सकते हैं।’ कंपनी के मुताबिक एंप्लॉयी के फेसबुक अकाउंट से वर्कप्लेस बिल्कुल अलग है। वर्कप्लेस में खुद का चैट ऐप ‘वर्कचैट’ है। यह मोबाइल डिवाइस और डेस्कटॉप दोनों के लिए अवेलेबल है। स्टरलाइट पावर ट्रांसमिशन लिमिटेड एक महीने से ‘फेसबुक एट वर्क’ का इस्तेमाल कर रही है। कंपनी के मुताबिक इससे उसके इंटरनल कम्यूनिकेशन में सुधार हुआ है। इस समय कंपनी के 97 पर्सेंट एंप्लॉयीज इस प्लैटफॉर्म पर एक्टिव हैं।
नई दिल्ली सार्वजनिक क्षेत्र की BSNL ने दशहरा और मुर्हरम के मौके पर प्रीपेड ग्राहकों के लिये एक खास पेशकश की है। इसके तहत प्रीपेड ग्राहकों के लिये विशेष टैरिफ वाउचर (STV) पेश किया गया है जिसपर उन्हें दोगुना डाटा मिलेगा। भारत संचार निगम लिमिटेड (BSNL) ने एक बयान में कहा, 'त्योहारों के दौरान देश भर में चार नया डेटा STV पेश किया गया है। इसकी वैधता 365 दिन है जिसमें 10 से 31 अक्तूबर 2016 तक दोहरा डेटा मिलेगा।' इस पेशकश के तहत 1,498 रपये में नौ GB डेटा के बदले 18 GB डेटा मिलेगा। 2799 रुपये में 18 GB के बजाए 36 GB और, 3,998 रुपये में 30 GB के बदले 60 GB और 4,498 रुपये में 40 GB के बजाए 80 GB डेटा मिलेगा। BSNL के निदेशक आर. के. मित्तल ने कहा, 'कंपनी अपने ग्राहकों भरोसेमंद और सस्ती सेवाएं देने के लिये प्रतिबद्ध है।'
सैमसंग गैलक्सी नोट 7 की बैटरी में दिक्कत की वजह से आग लगने के कई मामले सामने आ चुके हैं। अब सोशल मीडिया पर एक ऐसा विडियो वायरल हुआ है, जिसमें एक फोन से धुआं उठता हुआ दिख रहा है। बताया जा रहा है कि यह फोन ​सैमसंग गैलक्सी नोट 7 है। कैप्शन के मुताबिक यह विडियो साउथ कोरिया के एक बर्गर किंग रेस्तरां का है। इसमें टेबल पर रखे फोन से धुआं उठ रहा है और एक कर्मचारी गर्म चीजों को पकड़ने में इस्तेमाल होने वाले दस्ताने पहनकर उसे हटाने की कोशिश कर रही है। इस विडियो को अब तक लाखों लोग देख चुके हैं। गौरतलब है कि गैलक्सी नोट 7 की बैटरी में गड़बड़ की बात मानते हुए सैमसंग ने इन्हें रिप्लेस करना शुरू किया था, मगर नई यूनिट्स में भी आग लगने की घटनाएं सामने आई हैं। इसके बाद कंपनी ने कहा है कि वह क्वॉलिटी बनाए रखने के लिए स्मार्टफोन के प्रॉडक्शन को अजस्ट करने जा रही है।
सोल सैमसंग ने मंगलवार को अपने गैलेक्सी नोट 7 स्मार्टफोन का उत्पादन पूरी तरह बंद कर दिया और इसके साथ ही ग्लोबल लेवल पर इस फोन की बिक्री रोक दी गई है। कंपनी ने दुनिया भर के ग्राहकों से गैलेक्सी नोट 7 स्मार्टफोन का इस्तेमाल बंद करने को कहा है। इस तरह की खबरें आई हैं कि कंपनी ने इस स्मार्टफोन को बदलकर ग्राहकों को जो हैंडसेट दिया है उनमें भी आग लगने की घटनाएं सामने आई हैं जिसके बाद कंपनी ने यह कदम उठाया है। दक्षिण कोरिया की इस दिग्गज कंपनी ने वैश्विक स्तर पर संकटग्रस्त हैंडसेट की बिक्री तथा उत्पादन पूरी तरह रोक दिया है। संघीय अमेरिकी उपभोक्ता नियामक ने इस उपकरण को लेकर उसके मालिकों, परिवारों तथा घरों को संभावित खतरों के बारे में चेतावनी जारी की है। इस खबर से सैमसंग के शेयर मूल्य में जोरदार गिरावट आई। कंपनी का शेयर मंगलवार को 8 प्रतिशत टूटकर 15.4 लाख वॉन पर आ गया। सोमवार को इसमें 1.5 प्रतिशत की गिरावट आई थी। मंगलवार की इस घोेषणा से करीब एक महीने पहले दुनिया की सबसे बड़ी स्मार्टफोन कंपनी ने लिथियम इयोन बैटरी में चार्जिंग के दौरान विस्फोट की घटनाओं के बाद 10 बाजारों से 25 लाख नोट 7 वापस लेने का ऐलान किया था। लेकिन कंपनी की यह PR कोशिश भी उसके लिए अच्छा नहीं साबित नहीं हुई। करीब एक सप्ताह पहले इस तरह की खबरें आने लगीं कि बदले गए स्मार्टफोन में भी आग लगने की घटनाएं हो रही हैं।
नई दिल्ली रिलायंस जियो ने नए सिरे से टैरिफ वॉर छेड़ दी है। कंपनी ने एंट्री लेवल के प्री-पेड प्लान पर छह गुना से भी ज्यादा डेटा ऑफर किया है। जियो ने यह कदम तब उठाया है जब एयरटेल जैसी बड़ी प्रतिद्वंद्वी कंपनियां उस पर बाजारू प्रतिस्पर्धा के सिद्धांत के खिलाफ काम करने का आरोप लगा रही हैं। जियो की ओर से फाइल नए टैरिफ प्लान के मुताबिक, कंपनी ने 149 रुपये के प्लान पर फ्री डेटा लिमिट को 300 MB से बढ़ाकर 2GB कर दिया है। इसी तररह, 499 रुपये के प्लान पर डेटा ऑफर 4B से बढ़ाकर 56 GB कर दिया गया है। यानी, पहले के मुकाबले 14 गुना। हालांकि, ये नए डेटा प्लांस उन ग्राहकों के लिए हैं जो 99 रुपये देकर एक साल के लिए 'प्राइम मेंबरशिप' लेंगे। जानें, कितने रुपये के प्लान में क्या देगा Jio माना जा रहा है कि जियो ने टेलिकॉम रेग्युलेटर ट्राई में अपने नए प्लांस फाइल कर दिए हैं जो 1 अप्रैल, 2017 से लागू होंगे जब इसकी मुफ्त सेवा खत्म हो जाएगी। देश की सबसे बड़ी टेलिकॉम कंपनी और जियो की सबसे बड़ी प्रतिद्वंद्वी भारती एयरटेल के अधिकारियों ने कहा कि उन्हें जियो के नए ऑफर्स के मुकाबले में किसी प्लान की जानकारी अभी नहीं है। जियो का असर: टॉप मोबाइल कंपनियों की कमाई में बड़ी गिरावट 145 रुपये के प्री-पेड प्लान पर एयरटेल अभी 300MB डेटा और देशभर में अनिलिमिटेड कॉलिंग की सुविधा देता है, लेकिन सिर्फ एयरटेल नेटवर्क पर ही। उधर, जियो ने सभी नेटवर्क पर वॉइस कॉलिंग मुफ्त कर रखी है। इससे मुकाबला करने के लिए एयरटेल ने सोमवार को ऐलान किया था कि वह अपने ग्राहकों से 1 अप्रैल से रोमिंग चार्ज नहीं वसूलेगा। अप्रैल के बाद आधे हो सकते हैं रिलायंस जियो के ग्राहक टेलिकॉम इंडस्ट्री पर नजर रखने वाले एक्सपर्ट्स के मुताबिक, मोबाइल सेगमेंट में टैरिफ वार अभी खत्म नहीं होने वाला, बल्कि आइडिया और वोडाफोन के भी इसमें शामिल होने के आसार हैं। जियो ने प्रतिद्वंद्वी कंपनियों के रेवेन्यू पर भी बहुत बुरा असर डाला है। एयरटेल की तीसरी तिमाही का लाभ आधा रह गया। जियो का ही असर है कि आइडिया और वोडाफोन का विलय हो रहा है।
नई दिल्ली युवाओं में फेसबुक और वॉट्सऐप जैसे सोशल नेटवर्किंग माध्यमों की लत तेजी से बढ़ रही है। हड्डीरोग विशेषज्ञों का कहना है कि इनके बहुत अधिक उपयोग से कलाई और उंगलियों की जोड़ों में दर्द, आर्थराइटिस तथा रिपिटिटिव स्ट्रेस इंजरीज़ (आरएसआई) की समस्या उत्पन्न हो सकती है। आर्थराइटिस केयर फाउंडेशन (एसीएफ) के अध्यक्ष एवं इंद्रप्रस्थ अपोलो अस्पताल के वरिष्ठ आर्थोपेडिक सर्जन डॉ. राजू वैश्य कहते हैं कि पिछले कुछ वर्षों में युवाओं में फेसबुक और वॉट्सऐप का इस्तेमाल बहुत तेजी से बढ़ा है। उन्होंने कहा, 'लोग वॉट्सऐप और फेसबुक पर चैटिंग या मैसेजिंग करने के लिए स्मार्टफोन तथा टैबलेट का इस्तेमाल करते हैं। लगातार चैटिंग एवं मैसेजिंग करते रहने की बढ़ती लत के कारण वैसे लोगों की संख्या बढ़ी है, जिन्हें उंगलियों, अंगूठे और हाथों में दर्द की समस्या उत्पन्न हो रही है।' डॉक्टर वैश्य ने कहा, 'इस तरह का दर्द एवं जकड़न रिपेटिटिव स्ट्रेस इंजरीज़ (आरएसआई) पैदा कर सकती है। आरएसआई एक ही गतिविधि के लंबे समय तक बार-बार दोहराए जाने के कारण जोड़ों के लिगामेंट और टेंडन में सूजन (इन्फ्लामेशन) होने के कारण होती है। इंस्टिट्यूट ऑफ बोन ऐंड जॉइंट (एमजीए हॉस्पिटल) के वरिष्ठ आर्थोपेडिक सर्जन एवं निदेशक डॉ. अश्विनी माईचंद कहते हैं, ‘जो लोग टच स्क्रीन स्मार्टफोन और टैबलट पर बहुत ज्यादा गेम खेलते हैं और टाइप करते हैं, उनकी कलाई और अंगुलियों के जोड़ों में दर्द हो सकता है। कभी-कभी अंगुलियों में गंभीर आर्थराइटिस हो सकती है। गेम खेलने वाले डिवाइस के लंबे समय तक इस्तेमाल के कारण युवा बच्चों में इस समस्या के होने की अधिक संभावना होती है।’ फोर्टिस हॉस्पिटल, नोएडा के स्पाइन एवं न्यूरो सर्जन डॉ. राहुल गुप्ता के अनुसार, किसी भी गतिविधि के बार-बार दोहराए जाने के कारण जोड़, मांसपेशियां और नसें प्रभावित होती हैं, जिस कारण रिपिटिटिव स्ट्रेस इंजुरी होती है। उन्होंने कहा, ‘उदाहरण के लिए, जो लोग सेलफोन पर अक्सर संदेश टाइप करने के लिए अपने अंगूठे का उपयोग करते हैं, उनमें कभी-कभी रेडियल स्टिलॉयड टेनोसिनोवाइटिस (डी क्वेरवेन सिंड्रोम, ब्लैकबेरी थंब या टेक्सटिंग थंब के नाम से भी जाना जाने वाला) विकसित हो जाता है।’ डॉक्टर गुप्ता ने कहा कि इस रोग में अंगूठे को हिलाने-डुलाने में दर्द होता है। हालांकि डेस्कटॉप-कीबोर्ड के लंबे समय तक इस्तेमाल के कारण दर्द से पीड़ित रोगियों में इसके संबंध की पुष्टि नहीं हुई है। लेकिन इसमें कोई संदेह नहीं कि डेस्कटॉप कीबोर्ड पर बार-बार टाइप करने पर यह दर्द और बढ़ सकता है। वहीं, डॉक्टर राजू वैश्य ने कहा कि ज्यादातर लोग टच स्क्रीन का इस्तेमाल गलत तरीके से और गलत पोस्चर में करते हैं। स्ट्रेस से संबंधित इंजरीज लोगों को तब भी हो सकती है जब वे टाइप करते समय अपनी कलाई पर अधिक दबाव डालते हैं या अपने हाथों को बहुत ज्यादा आगे या पीछे की ओर झुकाते हैं, जिससे उनके हाथों पर स्ट्रेस पड़ता है। इसके कारण होने वाली बीमारियों में कार्पेल टनेल सिंड्रोम सबसे सामान्य है। यह कलाई में मीडियन नर्व पर दबाव पड़ने के कारण होता है। डॉ. वैश्य के अनुसार, आपकी गर्दन और इसे सहारा देने वाली सर्वाइकल स्पाइन पर खराब पोस्चर का बहुत प्रभाव पड़ता है, और इससे स्पाइनल कॉर्ड से निकलने वाले नर्व्स पर दबाव पर सकता है या यह फैल सकती है। अपनी गर्दन को बहुत ज्यादा आगे या पीछे की ओर नहीं मोड़ें और विशेषकर अपने सिर को एक तरफ या दूसरे तरफ लंबे समय तक मोड़ कर नहीं रखें। उनकी सलाह है, अपनी गर्दन को एक ही स्थिति में लंबे समय तक न रखें और थोड़ी-थोड़ी देर पर इसे आराम दें। यदि आप गर्दन को जिस स्थिति में रखे हुए हैं, उसमें दर्द, सुन्नपन या झनझनाहट महसूस करते हैं तो उस स्थिति को तुरंत बदलें। जिस स्थिति में अधिक आराम महसूस करते हों, गर्दन को उसी स्थिति में रखें।
भारत सरकार के 'डिजिटल इंडिया' अभियान के तहत मिनिस्ट्री ऑफ इलेक्ट्रॉनिक्स ऐंड इन्फर्मेशन टेक्नॉलजी ने 'साइबर स्वच्छता केंद्र' नाम की वेबसाइट लॉन्च की है। इसके होमपेज पर लिखा गया है कि इस वेबसाइट का मकसद सुरक्षित साइबर स्पेस का निर्माण करना है और भारतीय यूजर्स के सिस्टम्स को 'बॉटनेट' इन्फेक्शंस से बचाना और क्लीन करना है। वेबसाइट पर लिखा गया है, 'साइबर स्वच्छता केंद्र (Botnet Cleaning and Malware Analysis Centre) को नैशनल साइबर सिक्यॉरिटी पॉलिसी के लक्ष्यों के अनुरूप तैयार किया गया है। यह वेबसाइट यूजर्स को इन्फर्मेशन और टूल्स मुहैया करवाती है ताकि वे अपने सिस्टम्स और डिवाइसेज को सुरक्षित रख सकें। इस सेंटर को आईटी ऐक्ट 2000 के सेक्शन 70B के तहत इंडियन कंप्यूटर इमर्जेंसी रेस्पॉन्स टीम (CERT-In) ऑपरेट कर रही है।' वाइरस से इन्फेक्ट हुए प्राइवेट कंप्यूटर्स के ऐसे नेटवर्क को बॉटनेट (botnet) कहा जाता है, जिसे यूजर्स की जानकारी के बिना कंट्रोल किया जाता है और स्पैम वगैरह भेजने के लिए इस्तेमाल किया जाता है। http://www.cyberswachhtakendra.gov.in/ के होमपेज पर यूजर्स को जानकारी दी गई है कि इस वेबसाइट को वे कैसे इस्तेमाल कर सकते हैं। साथ ही पेज पर QuickHeal ऐंटीवायरस के पेज का लिंक दिया गया है और लिखा गया है कि अभियान के तहत Free Bot Removal Tools मुहैया करवा रही ऐंटीवायरस कंपनी के पेज पर जाएं। बॉटम पर 'Security Best Practices' पेज का लिंक दिया गया है। इस पेज में बताया गया है कि यूजर्स को क्या-क्या सावधानियां बरतनी चाहिए। इसके बाद Alerts पेज पर विभिन्न तरह के साइबर खतरों की जानकारी दी गई है। तीसरा मुख्य लिंक Security Tools का है। यहां पर सबसे ऊपर फिर से क्विकहील के फ्री बॉट रिमूवल टूल का लिंक दिया गया है। इसके बाद Other Relevant tools में USB Pratirodh, AppSamvid, M-Kavach (for Mobile devices), Browser JSGuard का लिंक दिया गया है। आखिर में फायरफॉक्स वेब ब्राउजर और गूगल क्रोम ब्राउजर के डाउनलोड लिंक्स दिए गए हैं।
बीते साल कई नए फीचर्स ला चुका WhatsApp अब एक और बदलाव लाने वाला है। वॉट्सऐप अपने Status फीचर को बेहतर बनाया जा रहा है। अब इसके जरिए यूजर्स फोटो, विडियो और GIF के जरिए अपने मॉमेंट्स को फ्रेंड्स के साथ शेयर कर सकते हैं। इस फीचर को वॉट्सऐप अपने आठवें 'जन्मदिन' के मौके पर ला रहा है। अभी तक डिफॉल्ट रूप से वॉट्सऐप स्टेटस दिखता है, 'Hey there, I'm using WhatsApp.' वॉट्सऐप स्टेटस में अभी कुछ डिफॉल्ट मेसेज सेट किए जा सकते हैं या फिर खुद से टेक्स्ट लिखा जा सकता है। ज्यादा से ज्यादा स्माइली ऐड करके अपने स्टेटस को अच्छा बनाया जा सकता है। मगर अब यह फीचर और मजेदार होने वाला है। खासकर उन लोगों के लिए जो दिन में कई बार अपना स्टेटस अपडेट करते हैं। वॉट्सऐप स्टेटस में टेक्स्ट की जगह आप छोटा सा विडियो पोस्ट कर पाएंगे। अभी ऐसा फीचर इंस्टाग्राम में (Instagram Stories) है जो बहुत हद तक स्नैपचैट के इसी नाम वाले फीचर जैसा है। अब आप वॉट्सऐप पर फोटो, विडियो और GIF शेयर किए जा सकेंगे, जिन्हें कोई भी देख सकेगा। वॉट्सऐप स्टेटस अपडेट 24 घंटों बाद अपने आप गायब जाएगा। यह वॉट्सऐप के बुनियादी फीचर्स में किया गया एक बड़ा बदलाव है। अभी यह सिर्फ इंस्टंट मेसेजिंग और कॉलिंग के लिए इस्तेमाल जाता है। सोशल नेटवर्किंग के लिए इसमें ग्रुप चैट या ब्रॉडकास्ट मेसेज जैसे फीचर्स थे, मगर 'स्टेटस' फीचर इसे और बेहतर बना रहा है। आपके स्टेटस पर दोस्त कॉमेंट भी कर पाएंगे मगर वे कॉमेंट किसी और को नहीं दिखेंगे। आपको चैट के जरिए ये मेसेज मिलेंगे। आप यह भी देख पाएंगे कि दोस्त किस अपडेट पर रिप्लाई कर रहा है। अब आपको स्टेटस अपडेट करने के लिए मेन्यु में अंदर जाने की जरूरत नहीं होगी। चैट्स और कॉल्स के बीच में इसके लिए अलग से टैब मिलेगा। डिफॉल्ट सेटिंग्स के तहत आपके सभी कॉन्टैक्ट्स इस अपडेट को देख पाएंगे। आप चाहें तो सेटिंग्स को चेंज कर सकते हैं और तय कर सकते हैं कि किन-किन लोगों को यह दिखना चाहिए या किन्हें नहीं दिखना चाहिए। स्टेटस टैब के अंदर कई सारे ग्रुप बने हैं। माइ स्टेट मे तो आपको अपना रीसेंट वॉट्सऐप स्टेटस दिखेगा। इसे स्वाइप करके आप देख सकते हैं कि आपका स्टेटस किसने देखा है। दूसरा है रीसेंट अपडेट्स, जिससे आप अपने दोस्तों के पिछले 24 घंटों के स्टेटस देख पाएंगे। इसके अलावा व्यूड अपडेट्स और म्यूटेड अपडेट्स भी देखे जा सकते हैं। अगर आप अपने किसी वॉट्सऐप स्टेटस को डिलीट करेंगे तो वह आपके सभी दोस्तों के 'रीसेंट अपडेट्स' टैब से हट जाएगा। वॉट्सऐप ने इस फीचर को यूरोप में जारी करना शुरू कर दिया है। बाद में यह अन्य हिस्सों में भी जारी किया जाएगा। कंपनी का कहना है कि जल्द ही ऐंड्रॉयड, आईफोन और विंडोज़ यूजर्स को इस वर्जन का अपडेट जारी कर दिया जाएगा।
नई दिल्ली सैमसंग ने अपने प्रीमियम मॉडल के नोट 7 हैंडसेट्स की बिक्री दूसरी बार बंद कर दी है। इससे उसे 17 बिलियन डॉलर (करीब 1.13 लाख करोड़ रुपये) का नुकसान हो सकता है जिसकी भरपाई वह अपने 69 बिलियन डॉलर (करीब 4.60 लाख करोड़ रुपये) के कैश भंडार से कर लेगा। लेकिन, इस कोरियाई कंपनी की बड़ी चिंता उसके ब्रैंड को हुए नुकसान की है। आग लगने की कई खबरों के बाद सैमसंग ने शुरुआती सितंबर में 25 लाख नोट 7 हैंडसेट्स वापस ले लिए थे। मंगलवार को यह संकट और भी गहरा गया। कंपनी ने 882 डॉलर (करीब 60,000 रुपये) की कीमत वाले इस हैंडसेट की बिक्री बंद करते हुए यूजर्स को अपने फोन बंद करने की सलाह दी। वहीं, उसने रिप्लेसमेंट में दिए गए नोट 7s में भी आग पकड़ने की नई खबरों की जांच शुरू कर दी। अब जब कंपनी को अमेरिकी सेफ्टी रेग्युलेटर्स से जांच रिजल्ट्स की प्रतीक्षा है, कुछ निवेशकों और विश्लेषकों का अनुमान है कि सैमसंग अब नोट 7 मॉडल के फोन बनाना बंद कर अगले मॉडल्स पर काम करेगा ताकि पैसे और प्रतिष्ठा के नुकसान पर पाबंदी लगाई जा सके। एचआई इन्वेस्टमेंट सिक्यॉरिटीज के एक ऐनालिस्ट ने कहा, 'बिल्कुल बुरे हालात में अमेरिका इस प्रॉडक्ट को मूल रूप से त्रुटिपूर्ण करार दे सकता है और इसकी बिक्री पर पाबंदी लगा सकता है।' अगर सैमसंग ने नोट 7s बेचना बंद कर दिया तो उसे पास 1.90 करोड़ फोन बच जाएंगे। क्रेडिट सुइस समेत अन्य ऐनालिस्ट्स के मुताबिक, इससे करीब 17 बिलियन डॉलर यानी करीब 1.13 लाख करोड़ रुपये का नुकसान होगा। सैमसंग नोट 7s प्रॉडक्ट साइकल में यह रकम जुटाने की उम्मीद कर रहा था।
सोनी का 2016 में लॉन्च किया हुआ फ्लैगशिप स्मार्टफोन Sony Xperia X अब अपने लॉन्चिंग प्राइस की आधी कीमत पर बिक रहा है। 48,990 रुपये में लॉन्च हुए इस स्मार्टफोन को फ्लिपकार्ट पर अब 24,990 रुपये में खरीदा जा सकता है। पिछले साल सितंबर में कंपनी ने एक्सपीरिया एक्स की कीमत 10 हजार रुपये घटा दी थी। अब इसके दाम में 14 हजार रुपये की और कटौती की गई है। ऐमजॉन इंडिया पर भी इसकी कीमत घटी है और यह वहां 29,990 रुपये में बिक रहा है। यह छूट एक्सपीरिया एक्स के चारों कलर वैरियंट्स पर मिल रही है। गौरतलब है कि एक्सपीरिया एक्स ऐंड्रॉयड 6.0.1 मार्शमैलो पर आधारित कंपनी की Xperia UI Skin पर रन करता है। पिछले साल दिसंबर में कंपनी ने इस स्मार्टफोन के लिए ऐंड्रॉयड 7.0 नॉगट का अपडेट भी जारी किया है। इससे स्मार्टफोन में मल्टी-विंडो सपॉर्ट, ज्यादा बैटरी लाइफ और बेहतर होमस्क्रीन जैसे फीचर्स ऐड हो गए हैं। अन्य स्पेसिफिकेशंस की बात करें तो इस स्मार्टफोन में 5 इंक चा ट्राईलूमिनस फुल HD डिस्प्ले लगा है, जिसका रेजॉलूशन 1080x1920 पिक्सल है। इसमें हेग्जा-कोर क्वॉलकॉम स्नैपड्रैगन 650 प्रोसेसर के साथ 3 जीबी रैम और अड्रीनो 510 GPU है। सोनी एक्सपीरिया X में 64 जीबी इंटरनल स्टोरेज है। इसमें 2000 GB तक का माइक्रोएसडी कार्ड लगाया जा सकता है। स्मार्टफोन का बैक कैमरा 23 मेगापिक्सल है और फ्रंट कैमरा 13 मेगापिक्सल। कनेक्टिविटी की बात करें तो यह 4G LTE, जीपीएस, वाई-फाई, ब्लूटूथ, एनएफसी और माइक्रो-यूएसबी सपॉर्ट करता है। स्मार्टफोन की बैटरी 2620 mAh है। यह क्विक चार्जिंग 2.0 टेक्नॉलजी से लैस है। स्मार्टफोन में Stamina मोड है, जिससे बैटरी ज्यादा देर तक चलती है। इंग्लिश में पढ़ें: Sony Xperia X flagship smartphone now available at Rs 14,000 discount
दुबई एयरपोर्ट पर अब यात्रियों को अपनी फ्लाइट का इंतजार करते वक्त सुपरफास्ट इंटरनेट इस्तेमाल करने को मिलेगा। दुबई एयरपोर्ट्स ने अपने सभी टर्मिनल्स पर WOW-Fi नाम से बेहद तेज इंटरनेट सर्विस देना शुरू कर दिया है। यूजर्स को 100 मेगाबिट्स प्रति सेकंड (100 mbps) की स्पीड मिलेगी। यह दुबई में लोगों के घरों में मिलने वाली इंटरनेट स्पीड से 10 गुना तेज है। दुबई एयरपोर्ट्स की तरफ से जारी बयान में कहा गया है कि इतनी इंटरनेट स्पीड और किसी भी एयरपोर्ट पर नहीं मिलती। पिछले साल दिसंबर में दबई एयरपोर्ट्स ने दुबई इंटनैशनल (DXB) और दुबई वर्ल्ड सेंट्रल (DWC) में फ्री अनलमिटेड हाई-स्पीड वाई-फाई कनेक्शन लॉन्च किया था। यहां एक क्लिक पर ही वाई-फाई से कनेक्ट किया जा सकता है। स्पीड और रिलायबिलिटी बनाए रखने के लिए दुबई एयरपोर्ट्स 6000 से ज्यादा नए वाई-फाई ऐक्सेस पॉइंट्स पर इन्वेस्ट कर रहा है। दुबई एयरपोर्ट्स में टेक्नॉलजी ऐंड इन्फ्रास्ट्रक्चर के एग्जिक्यूटिव वाइस प्रेजिडेंट माइकल इब्सटन ने कहा, 'पिछले से पिछले साल हमने सभी एयरपोर्ट्स पर अनलिमिटेड फ्री हाई-स्पीड वाई-फाई दिया था। हम चाहते थे कि उन्हें यहां ऐसा एक्सपीरियंस मिले जो उन्हें किसी और एयरपोर्ट पर न मिला हो।' माइकल ने बताया कि पिछले दो महीनों में सॉफ्ट लॉन्च के दौरान 1 लाख यूनिक विजिटर्स ने इस सर्विस को इस्तेमाल किया है। उन्होंने कहा, 'हमें विश्वास है कि 2017 में DXB पर आने वाले 8 करोड़ 90 लाख यात्रियों को WOW-Fi के एक्सपीरियंस से इंप्रेस करने में कामयाब रहेंगे।' इंग्लिश में पढ़ें: World's 'fastest' free Wi-Fi service launched by Dubai Airports
अमित मिश्रा, नई दिल्ली एचटीसी ने कई डुअल सिम फोन मार्केट में उतारे हैं। उनमें से ही एक है डिजायर 626 डुअल सिम। क्या यह है एक पैसा वसूल फोन, हमने जानने की कोशिश की : बिल्ट और हार्डवेयर : एचटीसी का यह फोन वैसे तो प्लास्टिक बॉडी का है लेकिन इसका स्पोर्टी लुक हाथ में आते ही अच्छा फील देता है। चूंकि बॉडी प्लास्टिक की है तो आजकल दिखने वाले मेटैलिक बॉडी वाले फोंस के मुकाबले यह काफी लाइट फील होता है। इस लिहाज से इसे जेब में कैरी करना काफी सहूलियत भरा लगता है। फोन की प्लास्टिक की क्वॉलिटी अच्छी है इसलिए ज्यादा नाजुक नहीं लगता लेकिन फिर भी इसे कवर एसेसरीज के साथ इस्तेमाल करना ही सेफ रहेगा। 2 जीबी की रैम वैसे तो आजकल और 3 जीबी रैम की वॉर में कुछ कम नजर आती है लेकिन 1.7 गीगाहर्ट्ज के ऑक्टाकोर प्रॉसेसर के साथ यह अच्छा परफॉर्म करती नजर आई। यह फर्राटा स्पीड तो नहीं देती लेकिन फिर भी फोन को एक डीसेंट पावर देती है। फोन पर हाई एंड गेम्स भी अच्छी तरह से खेले जा सकते हैं। हम इस फोन पर मल्टी टास्किंग भी काफी अच्छी तरह से कर पाए। फोन की बैटरी को बाहर नहीं निकाला जा सकता और सिम कार्ड और मेमरी कार्ड डालने का ऑप्शन फोन के लेफ्ट साइड में दिया गया है। बेहतर होता कि कंपनी साइन के जरिए यूजर्स को फोन पर ही मार्क करके बता देती कि कौन सा स्लॉट सिम का है और कौन सा माइक्रो एसडी कार्ड का। फोन को पकड़ कर एक हाथ से कंट्रोल करना काफी आसान है। इंटरनेट पर सर्फिंग स्मूद लगी। फुल एचडी स्क्रीन पर विडियो देखने का भी एक्सपीरिएंस अच्छा है। कैमरा : फोन का 13 मेगापिक्सल का कैमरा बेहतर नजर आया। कई तरह के एडिटिंग फंक्शन फोटोग्राफी के शौकीनों को पसंद आ सकते हैं। रियर कैमरे की तरह 5 मेगापिक्सल के फ्रंट कैमरे से ली गई सेल्फी भी ठीक-ठाक नजर आईं। मोबाइल फोंस के फ्रंट कैमरों के सेग्मेंट में भी इस वक्त टफ कंपिटिशन है इस लिहाज से इसमें सुधार की गुंजाइश है। कुल मिला कर इसे एक ठीक-ठाक कैमरा कॉम्बो ही कहा जा सकता है। साउंड : एचटीसी का यह फोन साउंड क्वॉलिटी के मामले में कुछ कमजोर नजर आया। इन बिल्ट म्यूजिक प्लेयर में साउड के 75 फीसदी से ज्यादा बढ़ाने पर नॉइस का अहसास होता है। हाई क्वॉलिटी हेडफोंस के साथ भी इसका रिस्पॉन्स फीका ही लगा। बैटरी : वैसे तो स्मार्टफोन में 2000 एमएएच की बैटरी है लेकिन इसका परफॉर्मेंस अच्छा है। अच्छे खासे यूसेज के बाद भी दिन के खत्म होने तक फोन में काफी जूस बच गया। चार्जिग भी काफी तेज है। क्या है फैसला? यह फोन जिस प्राइस सेग्मेंट में उतारा गया है उसमें पहले ही काफी कंपिटिशन है। बढ़ती रैम और कैमरा स्पेसिफिकेशन की वॉर में इस फोन को अपनी जगह बनाने में मुश्किल पेश आ सकती है। अगर फोन में कुछ एडिशनल फीचर्स जैसे फिंगरप्रिंट स्कैनर और बेहतर साउंड आउटपुट के ऑप्शन होते तो फोन दमदार टक्कर दे सकता है। फोन का स्पोर्टी लुक और स्लीक डिजाइन इसे बेशक खास बनाता है।
पंकज डोवाल, नई दिल्ली सरकार इस साल 5G स्पेक्ट्रम की नीलामी करने की तैयारी में है। उसके इस कदम को आधुनिकतम संचार तकनीक की दिशा में बढ़ने की शुरुआत के रूप में देखा जा रहा है। सरकार 700 मेगाहर्ट्ज बैंड की भी नए सिरे से नीलामी करेगी, जिसका पिछले साल कोई खरीदार नहीं मिला था क्योंकि कंपनियों ने इसकी रिजर्व प्राइस बहुत ऊंची रखने की शिकायत की थी। ﻿ उच्च पदस्थ सूत्रों ने टाइम्स ऑफ इंडिया को बताया कि 5G नीलामी 3,000 मेगाहर्ट्ज से ऊपर के बैंड्स वाले स्पेक्ट्रम की बिक्री के जरिए होगी। सूत्रों के मुताबिक, देश में इतने हाई बैंड्स वाले स्पेक्ट्रम की बिक्री पहली बार होगी। साथ ही, 800, 900, 1,800, 2,100, 2,300 और 2,500 मेगाहर्ट्ज वाले स्पेक्ट्रम्स को भी बिक्री के लिए रखा जाएगा। एक सूत्र ने बताया, 'दूरसंचार मंत्रालय के अंदर फाइल ट्रांसफर हो रहा है और जल्द ही हम ट्राई को इससे अवगत कराएंगे।' 5G स्पेक्ट्रम को 3,300 और 3,400 मेगाहर्ट्ज जैसे बैंड्स में बेचा जाएगा। सरकार को उम्मीद है कि इनका इस्तेमाल इंटरेनट ऑफ थिंग्स, मशीन से मशीन के बीच संचार, एचडी विडियो का शीघ्र आदान-प्रदान एवं डाउनलोड तथा स्मार्ट सिटीज में आपसी तालमेल समेत नए युग की पहलों एवं सेवाओं में होगा। एक अन्य सूत्र ने बताया, 'इन बैंड्स में इस नजरिए से काफी संभावना है कि हम तकनीकी विकास के मामले में कहां जा रहे हैं। हमारा इरादा नई तकनीक को जल्द-से-जल्द अपनाने और इस मामले में इंडस्ट्री की राय जानने का है।' एरिक्सन की ताजा ग्लोबल मोबिलिटी रिपोर्ट के मुताबिक, 5G नेटवर्क्स 2020 तक वाणिज्यिक रूप से उपलब्ध होंगे। एरिक्सन का अनुमान है कि 2022 तक 55 करोड़ 5G स्पेक्ट्रम की बिक्री हो जाएगी और वैश्विक आबादी के 10 प्रतिशत तक इस तकनीक की पहुंच होगी। सरकार ने संकेत दिया है कि स्पेक्ट्रम की हर साल नीलामी की जाएगी और अधिकारियों का कहना है कि ऐसा स्पेक्ट्रम के अभाव की शिकायत हमेशा के लिए दूर करने के लिए होगा।
प्राइवेट सेक्टर के सबसे नए बैंक IDFC Bank ने पहला आधार पे ऐप लॉन्च किया है। डिजिटल पेमेंट प्लैटफॉर्म 'Aadhaar Pay' से वे लोग भी कैशलेस ट्रांजैक्शंस कर सकते हैं, जिनके पास मोबाइल फोन नहीं है। नीचे दिए गए लिंक पर क्लिक करके जानें, क्या है मर्चेंट्स के लिए लाया गया यह आधार पे पेमेंट प्लैटफॉर्म, जो ग्राहकों के लिए भी फायदेमंद है... Aadhaar pay app के बारे में 10 जरूरी बातें
अपने नए विडियो कॉलिंग ऐप ड्यूओ (Duo) को प्रमोट करने के मकसद से गूगल ने एक बड़ा फैसला लिया है। रिपोर्ट्स के मुताबिक ऐंड्रॉयड स्मार्टफोन्स पर हैंगआउट्स को ड्यूओ से रिप्लेस किया जा रहा है। 'ऐंड्रॉयड पुलिस' वेबसाइट के मुताबिक 1 दिसंबर, 2016 से ऐंड्रॉयड स्मार्टफोन बनाने वाली कंपनियों के लिए अपने फोन में हैंगआउट्स ऐप को प्रीलोड करना जरूरी नहीं होगा। इसकी जगह गूगल उन्हें ड्यूओ ऐप देने के लिए कहा गया है। वेबसाइट ने गूगल के एक ईमेल के हवाला दिया है, जिसमें लिखा है, 'हम ऐलान कर रहे हैं कि गूगल स्वीट में अब हैंगआउट्स की जगह गूगल ड्यूओ लेगा। यह बदलाव 1 दिसंबर, 2016 से लागू होगा।' इसका मतलब यह है कि हैंगआउट्स ऐप को यूजर्स को अलग से गूगल प्ले स्टोर से डाउनलोड करना होगा। दरअसल हैंगआउट्स ऐप अन्य राइवल ऐप्स को टक्कर देने में नाकाम रहा था। चौंकाने वाला फैसला यह है कि गूगल ने ऐलो की जगह ड्यूलो से इसे रिप्लेस किया। दरअसल ड्यूओ ऐप पहले से ही काफी पॉप्युलर हो रहा है और एक्सपर्ट्स का कहना है कि प्रमोशन की जरूरत ऐलो को है, जिसे वॉट्सऐप की टक्कर में उतारा गया है।
